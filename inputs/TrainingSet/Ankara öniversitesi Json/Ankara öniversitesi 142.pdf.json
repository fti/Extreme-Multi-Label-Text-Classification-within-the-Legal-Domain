{
     "Tip": "Makale",
     "Dergi İsmi": "",
     "Üniversite İsmi": "Ankara Üniversitesi",
     "Gün": "",
     "Ay": "",
     "Yıl": "2017",
     "Cilt": "66",
     "Sayı": "4",
     "Başlık": "BİR RADİKAL DEMOKRASİ TEORİSİ OLARAK MÜZAKERECİ DEMOKRASİ",
     "Title": "Deliberative Democracy As A Radical Democracy Theory",
     "Yazar İsmi": [
          "Gökçe Zabunoğlu"
     ],
     "Danışman İsmi": "",
     "Anahtar Kelimeler": [
          "Liberalizm",
          "Demokrasi",
          "Radikal Demokrasi",
          "Müzakereci Demokrasi",
          "Jürgen Habermas"
     ],
     "Keywords": [
          "Liberalism",
          "Democracy",
          "Radical Democracy",
          "Deliberative Democracy",
          "Jürgen Habermas"
     ],
     "Özet": "Liberalizm ve demokrasi birbirinden farklı temellerden yola çıkan iki gelenek olmasına rağmen bu iki kavram yirminci yüzyılda o denli bütünleşti ki demokrasi denildiğinde akla liberal demokrasi gelir olduLiberal demokrasi temsili demokrasi ile liberalizmin sanayileşmiş toplumun oluşmaya başladığı sanayi devrimi döneminde bir araya gelmesiyle ortaya çıkmıştır. Yirminci yüzyılın son çeyreğinde reel sosyalizmin yıkılmasıyla kimi düşünürlerce serbest piyasa ekonomisi ile liberal demokrasinin alternatifsiz bir demokrasi tipi olduğu iddia edilmiştir. Ancak liberal demokrasinin uygulama alanı olan ulus devlet, başta küreselleşme olmak üzere kapitalist sistemde ortaya çıkan krizler  gibi  sebeplerle  bir  kriz  içine  girmiştir.  Bu  kriz  durumu  liberal demokrasinin alternatifsiz ve üstün bir model olduğu düşüncesinin geçerli olamayacağını da ortaya çıkarmıştır. İçinde bulunulan krizden çıkış için liberal demokrasiye alternatif oluşturacak çeşitli demokrasi düşünceleri ileri sürülmüştür. Habermas ın öncülüğünü yaptığı müzakereci demokrasi kuramı, halkın yönetime etkin şekilde katılımını hedefler. Habermas bu bağlamda bütün insanların katılabileceği bir müzakere sürecinden bahseder. Bireyler bu süreç içerisinde hiçbir sınırlama olmaksızın sürece katılmada özgür ve eşittir. Bu çalışmada, Habermas ın müzakereci demokrasi kuramı ve bu kuramın temel argümanlarını ve bu kurama getirilen eleştiriler incelenmiştir.  Anahtar  Kelimeler:  Liberalizm,  Demokrasi,  Radikal  Demokrasi, Müzakereci Demokrasi, Jürgen Habermas                                                  Makalenin geliş tarihi: 12.06.2017        Makalenin kabul tarihi: 02.01.2018 ∗   Dr., Kırıkkale Üniversitesi Hukuk Fakültesi Genel Kamu Hukuku Anabilim Dalı.H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 ABSTRACT  Although, liberalism and democracy are two customs emerging from different basics, these conceptions so integrated that, when said democracy, liberal democracy comes into mind first. Liberal democracy has emerged with the integration of representative democracy and liberalism during industrial revolution. In the last quarter of the twentieth century, with the collapse of actually existing socialism, free market Economy and liberal democracy are claimed to be an unprecented type of democracy by some thinkers. However, nation-state, application area of liberal democracy, notably globalization, get into a crisis due to reasons as the emerging crises in the capitalist system. This crisis showed the idea that liberal democracy is unprecented and superior model not valid. To overcome this crisis various democracy ideas suggested as alternative to liberal democracy. The theory of deliberative democracy lead by Habermas aims active participation of people. In this context, Habermas, mentions a deliberation period that all people can actively participate. People, in this period, are equal and free to participate to this process. In this study, the theory of deliberative democracy of Habermas and basic arguments of this theory and critics to this theory are analyzed. Keywords: Liberalism, Democracy, Radical Democracy, Deliberative Democracy, Jürgen Habermas     GİRİŞ  Bir Tanrılar ulusu olsaydı, demokrasiyle yönetilirdi. Böylesi mükemmel bir yönetim tarzı insanlara göre değildir.  Rousseau,  Toplum Sözleşmesi  adlı eserinde ideal demokrasinin kusursuzluğunu bu şekilde ifade etmiştir. Bu  çalışmada,  her  ne  kadar  belli  bir  dönemden  sonra  ortaya  çıkan  müzakereci demokrasi  kavramı üzerinde durulmuş olsa da, demokrasinin  yaşayan  bir kavram olduğu gerçeği göz önünde tutulmalıdır. Kökeni Eski Yunan kent-devletlerine kadar uzanan demokrasi kavramı, bugün aynı şekilde canlılığını korumakta ve ilkeler bazında tartışılmaya devam edilmektedir.  Demokrasi, insanoğlu için gerçekleşmeyecek bir ideal mi, yoksa yaşayan ve yaşadıkça gelişen, değişen ve evrimleşen bir kavram olarak mı varlığını sürdürecek?  Burada  asıl  vurgulanması  gereken,  demokrasi  kavramının toplumların gelişmelerine ve içinde bulundukları dönemin koşullarına göre değişmesinin olağan olmasıdır. Dolayısıyla önemli olan, demokrasinin, içinde bulunduğu dönemin özelliklerine göre ideali yansıtıp yansıtmadığı gerçeğidir. Daha açık bir ifadeyle, Antik Yunan kent-devletlerinde kadınlara, yurttaş 796Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  olmayanlara veya kölelere söz hakkı tanınmaması o dönemin koşullarında olağan karşılanabilir. Günümüzde de demokrasi kavramı tartışılmakta ve demokrasi idealinin belirlenebilmesi için yeni ilkeler ileri sürülmektedir.  Bu çalışmada radikal demokrasi kuramının bileşenlerinden biri olan  müzakereci  demokrasi   kavramı  üzerinde  durulacaktır.  Habermas ın öncülüğünü yaptığı müzakereci demokrasi kuramı, halkın yönetime etkin şekilde  katılımını  hedefler.  Habermas  bu  bağlamda  bütün  insanların katılabileceği bir müzakere sürecinden bahseder. Bireyler bu süreç içerisinde hiçbir sınırlama olmaksızın sürece katılmada özgür ve eşittir. Müzakereci demokrasiyi farklı kılan temel özellik, süreç içerisinde farklı kimlik  ve  grupların  katılımına  olanak  sağlaması  ve  bunu  demokrasinin zorunlu bir gereği olarak görmesidir. Bu sayede din, ırk, cinsiyet vs. bakımdan temsil edilmediğini düşünen bireyler, müzakereye katılarak kendi sorunlarını gündeme getirme fırsatı bulabilecektir. Bu kuram her ne kadar teorik olarak savunulsa da -başta fiziki imkânsızlıklar olmak üzere- uygulamada bir takım sorunlarla karşılaşacağı da belirtilmektedir.  Müzakereci demokrasinin ortaya çıkış süreci, ilkeleri ve müzakereci demokrasiye  yöneltilen  eleştiriler  temel  başlıklar  olarak  bu  çalışma kapsamında  değerlendirilecektir.  Günümüzde  müzakereci  demokrasinin uygulama alanının sınırları yine bu başlıklar etrafında irdelenecektir. 1. LİBERAL DEMOKRASİ ve TEMEL KAVRAMLARI 1.1. Tanım ve Temel İlkeler Siyasal sistemlerdeki anlamıyla  liberal  sıfatı, iktidarda var olan gücü sınırlandırmayı ifade ettiği gibi, aynı zamanda bireysel özgürlük meselesini de içerir. Liberaller,  Lord  Acton ın,   İktidar  yozlaşır,  mutlak  iktidar  mutlaka yozlaşır   düşüncesini  çoğunlukla  paylaşırlar.  Buradan  hareketle  iktidarın sınırlanması  sorunu  gündeme  gelir.  ŞAHİN,  derlediği  eserinde,  Atilla Yayla nın liberalizmi özetleyen şu sözlerine yer vermektedir:  Liberalizm, siyasi bir doktrin olarak, bireyi komünitelere karşı güçlendirmek ve egemenin bireyler  ve  birey  grupları  üzerindeki  iktidarını  sınırlandırmak  iddiasıyla doğmuştur 2. Giovanni  Sartori ye  göre  ise,  liberal  demokrasi  iki  ayrı  unsurdan oluşmaktadır. Birinci unsur halkı özgürleştirmek (liberalizm), ikinci unsur ise                                                  1   Holden B., Liberal Demokrasiyi Anlamak, (Çev. Hüseyin Bal), 2007, s.14. 2   Şahin B., Demokrasi Teorisinde Güncel Tartışmalar, 2008, s.14-15. 797H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 halkı  yetkilendirmek  veya  iktidarla  donatmaktır  (demokrasi).  Başka  bir anlatımla liberal demokrasi, halkı egemen gücün zorbalığından korumak anlamına  gelen   demo-protectation   ve  halk  yönetimini  uygulamaya geçirmek anlamına gelen  demo-power  unsurlarından meydana gelir. Robert Dahl liberal demokrasi için asgari usul şartları olması gerektiğine dikkat çekerek, bu şartları şu şekilde özetlemiştir:     a) Seçilmiş görevliler b) Kapsayıcı seçme hakkı c) Özgür ve adil seçimler d) Mevki için yarışma hakkı e) İfade özgürlüğü f) Alternatif enformasyon (bilgi kaynaklarına ulaşma hakkı) g) Örgütsel özerklik Robert  Dahl  ayrıca,  Antik  Yunan  demokrasi  anlayışının  dönüşüme uğradığını  ve  modern  dönemdeki  halini  aldığını  belirterek,  liberal demokrasinin bu dönüşüme yanıt niteliğinde olduğunu ifade eder. Burada Dahl,  sözü  edilen  dönüşümün   temsil   aracılığıyla  gerçekleştiğini belirtmektedir.  Bu  bağlamda  temsil  kavramı,  ulusal  devletleri demokratikleştirmeye yardımcı bir araç olarak hem tarihsel bir olgu hem de eşitlik mantığının geniş ölçekli bir siyasal sisteme uygulanması anlamına gelir. Dahl a göre, demokrasinin mutlaka yurttaşların ortak bir platformda toplanmasına  yetecek  kadar  küçük  ölçekli  kentlerde  uygulanabileceği düşüncesi de gerçeği yansıtmamaktadır.  1.2. Liberal Demokraside Kamusal Alan Kavramı  Kamusal alan, içerdiği unsurlar gereğince siyasi modellere göre farklı anlamlar taşıyabilen bir kavramdır. Bu nedenle burada cumhuriyetçi model ve liberal modelin kamusal alana atfettiği önem üzerinde durulacaktır. Cumhuriyetçi model, kamusal alanda alınan kararları  öncelikli  kabul eder. Bu modelde kamusal alanın doğru bir biçimde teşkilatlandırılması, halkın ortak iyiliğini güvence altına almanın tek yolu olarak kabul edilir. Kamusal alanın devletten bağımsız olmasının yanı sıra ekonomi alanından da bağımsız olması, cumhuriyetçi modelin diğer kuramlardan farkını ortaya koyar. Böylelikle siyasal iletişimin hem siyasi otoriteye tabi olması, hem de piyasa sistemi içerisinde kaybolması önlenmiş olur.                                                   3   Erdoğan M., Anayasal Demokrasi, 10.Basım, 2013, s.245. 4   Tunç H.,  Demokrasi Türleri Ve Müzakereci Demokrasi Kavramı , Gazi Üniversitesi Hukuk Fakültesi Dergisi, C.XII, Y.2008, Sayı:1-2, s.1121.  5   Özalp A.,  Liberal Demokrasinin Derinleştirilmesi Gereği Ve Müzakereci Demokrasi   Uluslararası Davraz Kongresi, S.D.Ü, 24-27 Eylül 2009, Isparta, (https://www.academia.edu/1352469/MODERN_PARADİGMANIN_KRİZİ_VE_DEVLET_ÜZERİNE_ETKİLERİ), s. 6 6   Sunay R.,  Cumhuriyetçi-Liberal-Müzakereci Kamusal Alan Modelleri ve Türkiye de Kamusal Alanın Gelişimi , SUHF Dergisi, Cilt 10, Sayı 3-4, Yıl 2002 s.56. 798Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  Liberal  modelde  ise,  kamu  hayatına  katılmak  üstün  bir  değer taşımamakta,  sadece  araçsal  bir  işlev  görmektedir.  Liberal  modelin kamusallık anlayışında  bireysellik  kavramı ön plandadır. Bu açıdan liberal modelde önemli olan bireysel tercihlerin gerçekleşebileceği barışçı bir sosyopolitik alanın varlığıdır. Ayrıca liberal model kamusal alanda tartışılacak konular bakımından bir sınır çizer. Bu bağlamda Rawls, kamusal aklın tüm siyasi sorunlar için değil, yalnızca anayasal esaslar ve temel adalet sorunları bakımından geçerli olduğunu belirtmektedir. 1.3. Liberal Demokraside İki Temel Kavram: Özgürlük ve Eşitlik Demokrasi  ve  liberalizm  arasında  doğrudan  bir  bağıntı  olmadığını öncelikle vurgulamak gerekir. Bunun nedeni; demokraside eşitlik, yönetenle yönetilenin özdeşliği ve halk egemenliği ön planda iken, liberalizmde bireysel özgürlük kavramının ön planda tutulmasıdır. Burada özgürlük kavramından kastedilen bireyin özgürlüğüdür. Bireyin toplumsal yaşamdaki konumu ele alındığında, bireysel özgürlük bireylerin sosyal  ve  siyasal  çevreleri  bakımından  özgür  olmalarını  ifade  eder.  Öte yandan bireyin halk kitlesi tarafından bastırılacağı düşüncesi, demokrasinin özgürlüğe yönelik tehdit unsuru olarak algılanmasına yol açar. Halkın iradesi bazı  bireylerin  iradeleriyle  çatışabilir  ve  onların  özgürlüğünü  ortadan kaldırabilir.  Eşitlik kavramı ile halkın karar alması arasında doğrudan bir ilişki vardır. Şöyle ki; kararları halk aldığına göre, halkı oluşturan bireyler karar alma sürecine dâhil olmalıdır. Bu durumda bireyler karar alma sürecinde eşit söz hakkına sahip olmalıdır. Demokrasinin eşitliği sağlamaya yönelik en önemli ilkelerinden olan  bir kişi bir oy  düşüncesi doğrudan bunu ifade eder. 2. LİBERAL DEMOKRASİYE YÖNELTİLEN ELEŞTİRİLER 2.1. Genel Olarak Demokrasinin  ilk  örneği  olarak  kabul  edilen  Antik  Yunan  kentdevletlerinde nüfus sayısının az oluşu  doğrudan demokrasinin  uygulanması açısından elverişli bir ortam yaratmıştı. Bu bağlamda, Atina 418.000 kişilik bir nüfusa sahipti ve oy kullanmaya yetkili 41.700 kişi bulunmaktaydı.                                                  7   ibid. 8   Özalp, s.6. 9   Erdoğan, s.246-247. 10  İbid, s.249. 11  Nalbant A.,  Tarihsel Bağlamıyla Demokrasi ve Cumhuriyet Kavramları ya da Atina Demokrasisi ile Roma Cumhuriyetinin İdeolojik ve Kurumsal Yapıları , Argumentum Dergisi, S. 18, 1992, s.1. Antik 799H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 Coğrafi  olarak  devletlerin  geniş  bir  alana  yayılmamış  olması,  doğrudan demokrasinin  uygulanmasındaki  önemli  etkenlerden  bir  diğeriydi.  Gerek nüfus  sayısı,  gerekse  ülkelerin  içinde  bulundukları  coğrafyaların  büyük olması  doğrudan demokrasinin  uygulanmasını günümüzde artık imkânsız kılmaktadır. Bu imkânsızlık, 18. yüzyılda demokrasinin ikinci adımı olarak  temsil  düşüncesinin önünü açmıştır. Temsil anlayışının liberal düşünce sistemiyle bir araya gelmesi sonucunda da temsili liberal demokrasi ortaya çıkmıştır. Günümüzde temsil kavramının halk iradesini yeterince yansıtmadığı, sınıf farklılıklarını göz ardı ettiği, çoğulcu olmadığı yönünde birçok eleştiri liberal demokrasiye karşı ileri sürülmektedir.  2.1.1. Temsil İlkesine Yönelik Eleştiriler Liberal demokrasi ile ilgili olarak, vatandaşların iradeleriyle onlar adına alınan siyasal kararlar arasında gittikçe artan bir mesafe olduğu yönünde ciddi şüpheler vardır. Burada siyasi temsilcilerin çıkarlarının ön planda olduğu, halkın iradesinin ise göz ardı edildiği belirtilmektedir. Düzenli aralıklarla yapılan seçimlerde vatandaşlar aktif rol oynasa dahi, iki seçim arası dönemde kendi adlarına alınan kararlarda pasif durumda kaldıkları ifade edilmektedir.  2.1.2. Sınıf Farklılıklarıyla İlgili Eleştiriler  Küreselleşmenin  ideal  düzenini  yansıtan  demokrasi  anlayışı  ile günümüz liberal demokrasisi kıyaslandığında; liberal demokrasinin kimlik, cinsiyet, ırk, kültür, din, etnik köken gibi vatandaşlık dışında kalan kurucu öğeleri göz ardı ettiği ifade edilmektedir. Bu bağlamda liberal demokrasi çoğulculuğu  ve  farklı  sınıfların  karar  alma  süreçlerine  katılımını sağlayamamıştır. 2.1.3. Siyasal Partilere Yönelik Eleştiriler Günümüz liberal demokrasilerinde siyasal partiler, toplum ile devlet arasındaki iletişimi sağlama misyonunu yitirmiştir. Bunun yerine, gerekli siyasal zorunlulukları yerine getirebilmek ve ayrıca seçimlerde diğer siyasi                                                  Yunan da katılma hakkının sınırları için ayrıca bkz. Eroğul C., Devlet Yönetimine Katılma Hakkı, 2.Baskı, Ekim 1999, s.21. 12  Özdemir G.,  Farklılıkların Kesiştiği Coğrafyalar İçin Bir Öneri: Radikal Demokrasi , Yönetim Ve Ekonomi Dergisi, C. 20, S. 1, 2013, s.78. 13  Sitembölükbaşı Ş.  Liberal Demokrasinin Çıkmazlarına Çözüm Olarak Müzakereci Demokrasi , Akdeniz İ.İ.B.F Dergisi, S.10, 2005, s.140. 14  Kaya Erdem B.,  Radikal Demokrasi Kuramı Bağlamında Yeni Medyanın Geleceği: Wikileaks Örneği , İstanbul Üniversitesi İletişim Fakültesi Dergisi, S.40, 2011, s.11. 800Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  partilerle rekabet edebilmek için uzman kadrosu oluşturma gayesi içerisine girmişlerdir. Ayrıca belirtmek gerekir ki, temsile dayalı seçim sistemlerinde, yurttaşlar sınırlı sayıda alternatif arasından seçim yapmaya zorlanmakta ve bu durum liberal demokrasinin meşruluğunu zedelemektedir.  2.1.4 Çoğunlukçu Yapıya Dair Eleştiriler Liberal  demokrasilerde  seçim  yoluyla  iktidara  gelen  siyasi  otorite çoğunluğun oyunu almıştır. Burada yer alan temel sorun, çoğunluğun bütün yönetim organlarını ele geçirmesi ve yönetim gücünü azınlığın sahip olduğu eşit hakları yok etmeye yönelik olarak kullanmasıdır. Bu durum, eşitliği temel prensip  olarak  kabul  eden  liberal  demokrasi  modelinin  meşruluğunu yitirmesine  yol  açmıştır.  Marksist  görüş  ise,  çoğunluğu  sağlamış  olan bireylerin iradesinin siyasal sürece yansıdığını, ancak çoğunluk sağlayamamış farklı  görüşteki  grupların  siyasal  sürecin  dışında  bırakıldığını vurgulamaktadır. 2.1.5. Ulusçuluk Eleştirileri 1789 Fransız Devrimi sonrası oluşan milliyetçilik akımı ulus-devletlerin doğmasına sebep olmuştur. Milliyetçilik akımına göre devlet sınırları uluslara göre belirlenmiştir. Daha açık bir ifadeyle, devlet içerisinde yer alan farklı kimlik ve kültürler, ulusçuluk anlayışıyla bir potada eritilerek tek-tip yurttaş modeli ortaya çıkarılmıştır. Tarihsel süreç içerisinde farklı kimliklere sahip yurttaşlar, farklılık arz eden gruplara aidiyetlerini ifade edememekle birlikte, liberal demokrasinin özgür birey kavramına olan ihtiyacını karşılamıştır. Ulus-devletlerde uygulanan liberal demokrasi ilkelerinin bir sonucu olan tek-tip yurttaş modeli Nietzsche tarafından yoğun biçimde eleştirilmiştir. Nietzsche, evrensel gerçeklik adına ileri sürülen ve modernliğin yarattığı tektipleştirmenin  artık  anlamsız  olduğu  görüşündedir.  Nietzsche ye  göre insanoğlu, yaşamın anlamını ve bağlanacağı değerleri, özgürlük içinde yeni baştan yaratmak zorundadır. 2.2. Liberal Demokrasiye Yönelik Çözüm Önerileri Liberal demokraside halk iradesinin yönetimde daha etkin olabilmesi, yani meşruluk sorununun giderilebilmesi için farklı görüşler ortaya atılmıştır.                                                  15  Şimşir E., Liberal Demokrasinin Demokratikleştirilmesinde Alternatif Usuller: Müzakereci Demokrasi Kurumları ve Sınırlılıkları, s.112-113 İçinde (Şahin, 2008) 16  Sitembölükbaşı, s.141 17  Tok N., Çok Kültürlülüğün Meydan Okuduğu Milliyetçilik Kimlik Siyaseti: Ulus, Ulus-Devlet ve Liberal Demokrasi, s.73-77. İçinde (Şahin, 2008)  18  Okutan Ç.,  Post Marksist Düşüncede Radikal Demokrasi Projesi , Liberal Düşünce Dergisi, Cilt:11, No:41-42, 2006, s.92. 801H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 Kimi yazarlar, liberal demokrasinin bazı ilkelerini eleştirerek bu ilkelerin revize edilmesi gerektiğini ifade ederler. Meşruluk krizine karşı temel çözüm önerileri şunlardır: 2.2.1. Dönem Sınırlandırması Temsilcilerin birçok dönem parlamentoda kalarak temsilciliği meslek haline getirmeleri, temsil ilkesinin amacına ters düştüğü için eleştirilmektedir. Bu noktada dönem sınırlaması getirilerek halkın sorunları amaca uygun bir biçimde parlamentoya yansıtılabilir. 2.2.2. Parlamentonun Çalışma Yönteminin Değiştirilmesi Bu  görüşü  savunanlara  göre,  parlamentonun  rolünün  yeniden belirlenmesine  ihtiyaç  vardır.  Bu  bağlamda  parlamentonun  siyasi  değeri artırılmalı ve daha müzakereci biçimde çalışması sağlanmalıdır. 2.2.3. Üçüncü Yol Önerisi ABD  Başkanı  Clinton,  sivil  toplumun  güçlendirilmesi  ve  devletin aşırılıklarının giderilmesine yönelik üçüncü bir yol önerisi sunmuştur. Bu düşünceye paralel olarak bazı siyaset bilimciler, gönüllü kuruluşlara daha fazla katılmayı, daha sorumlu bir kamu iletişim teşkilatının varlığını, kamu yararı konusunda vatandaşların müzakere içerisinde olmalarını önermiştir. 3. RADİKAL DEMOKRASİNİN ORTAYA ÇIKIŞ SÜRECİ 3.1. Marksizmin Eleştirilmesi Sovyet  rejiminde  sosyalizmin  olumsuz  sonuçlarını  gören  Laclau  ve Mouffe, eşitliğe dayalı ve tabiiyet anlayışını bertaraf eden yeni bir düşünce ortaya  attılar.  Bireyi  ve  farklılıkları  görmezden  gelen  sosyalist  devletçi yaklaşımın  baskı  unsuru  haline  geldiğini,  marksizmin  çoğulcu  grupları anlamada başarısız olduğunu ifade etmektedirler. Laclau ve Mouffe tarafından marksizme getirilen bir başka eleştiri ise, marksizmin bütün sosyal ilişkileri sınıf kavramına indirgemesi ile ilgilidir. Buna göre proletaryaya atfedilen imtiyazlı sosyal rol artık anlamını yitirmiştir. Her iki yazar da bütün sivil grupların sosyal değişimde etkin olabileceğini belirterek, feministlerin, çevrecilerin, sendikaların sosyal değişimde aktif rol oynaması gerektiğini savunmaktadır.                                                  19  Sitembölükbaşı, s.144-147. 20  Yılmaz A., Çağdaş Siyasal Akımlar (Modern Demokraside Yeni Arayışlar), 2001, s.279. 21  Okutan,2006, s.88. 802Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  Benzer  şekilde  Laclau  ve  Mouffe  ortaya  koydukları  düşünceler çerçevesinde, kapitalizmin dönüştürülmesi gerektiğini, bu dönüşümün ise çoğulcu demokratik bir anlayışıyla gerçekleşeceğini belirtir. 3.2. Radikal Demokrasinin Ortaya Çıkışı 1970 li  yıllarda  ortaya  çıkan  Yeni  Toplumsal  Hareketler  modern yaklaşımın  tek-tipleştirme  idealine  karşı  bir  duruş  sergilemiştir.  Hareket içerisindeki her bir birey türdeşleştirilmiş bir nesne değil, somut ve akli özellikleri  olan  bağımsız  bir  kişiliktir.  Post-modern  siyasal  açılımların etkisiyle farklı kimlik ve gruplara meşru bir zemin kazandırma hareketi başlamıştır. Bu anlamda radikal demokrasi; modernizm, post-modernizm, yeni toplumsal hareketler gibi son zamanlarda farklı kimlik politikalarına yönelik tartışmaların ve demokrasinin derinleştirilmesi gereğinin bir neticesi olarak ortaya çıkmıştır. Post-marksist ve post-modern yaklaşımların etkisinde kalan radikal demokrasi, temsili liberal demokrasi ile katılımcı demokrasinin temsil,  katılımcılık  ve  çoğulculuk  gibi  temel  sorunsalları  farklılıklar bağlamında kurgulamaktadır. Demokrasi kavramına yüklenen her anlam, dönemin içinde bulunduğu şartlara göre değişmekte, gelişmekte ve bunun neticesinde yeni demokrasi teorileri ortaya atılmaktadır. Liberal demokrasinin içinde bulunduğu temsil krizini  çözme  hedefi,  sosyal  bilimcileri  yeni  arayışlara  yöneltmiştir.  Bu bağlamda çoğulculuk ile katılım olgusunu somutlaştıran yeni düşünceler ortaya atılmıştır. Radikal demokrasi de bu düşüncelerden birisi olup 1980 li yıllarda Chantal Mouffe ve Ernesto Laclau tarafından gündeme getirilmiştir. Laclau  ve  Mouffe,  liberal  demokrasiyi  reddetme  eğilimi  içerisinde olmamışlardır. Onlara göre, günümüz solunun görevi, liberal demokratik ideolojiyi reddetmek değildir, aksine onu radikal ve çoğulcu bir demokrasi temelinde derinleştirmek ve genişletmektir.  4. RADİKAL DEMOKRASİ KURAMI  4.1. Radikal Demokrasi Kavramı  Radikal demokrasiyi tanımlayabilmek için iki temel argümanın önemine vurgu yapmak gerekir. Bunlardan ilki, kökleri J. J. Rousseau ya kadar uzanan,                                                  22  Özdemir, s.82-83. 23  Özdemir, s.83-84 24  Erdem, s.11. 25  Okutan, s.87 26  İnce M., Çağdaş Siyaset Felsefesinde Agonistik Politika, Doktora Tezi, Ankara 2011, s.51-52 803H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 kamusal  alanı  ilgilendiren  konularda  karar  verirken  en  geniş  katılımın sağlanmasıdır.  İkincisi  ise,  karar  alma  sürecinde  müzakerenin  önemine yapılan vurgudur. Diğer bir ifadeyle radikal demokrasi, liberal demokrasinin içinde bulunduğu temsil krizini çözmeyi ve halkın karar alma süreçlerine daha etkin katılımını hedefleyen bir teoridir.  4.2. Radikal Demokrasi - Katılımcı Demokrasi Ayrımı  Gerek kavram bazında gerekse ilkeler bakımından  radikal demokrasi  ile   katılmacı  kuram   çoğu  kez  birbirleriyle  özdeşleştirilmektedir.  Ortak özellik olarak her iki kavram da kamusal karar alma sürecine, çıkarı etkilenen herkesin katılabilmesi gerektiğini belirtir. Önemle ifade etmek gerekir ki, çoğu kez birbirinin yerine kullanılan bu iki kavram öz bakımından birbirinden farklı anlamlar içermektedir. Katılımcı model  demokrasi  kavramını  katılımcılık,  çoğulculuk,  sivil  toplum  gibi değerlerle yeniden inşa eder. Yurttaşların demokratik faaliyetlerinin sadece seçime  katılmakla  sınırlı  olmaması  gerektiğini  belirtir.  Bu  bakımdan vatandaşların sivil örgütler içerisinde aktif birer özne konumunda olması ve bu sayede kendisini ilgilendiren kararlarda söz sahibi olması gerektiğini savunur. Buraya kadar olan kısımda radikal demokrasiyle çelişen bir unsur yoktur. Asıl önemli olan, küresel dünyanın ortaya çıkardığı kimlik siyaseti ve farklılıklara  dayalı  çoğulcu  taleplere  katılımcı  modelin  çare  olup olamayacağıdır.  Katılımcı model radikal demokrasiden farklı olarak, modern dönemin ürünü  olan  liberal  temsili  demokrasilerde  olduğu  gibi  tek-tipleştirici  bir anlayışla hareket etmektedir. Yani katılımcı demokrasi sadece türdeş yapılar için geçerli olup, farklılıkların siyasal yaşama katılmasına imkân tanımaz.    4.3. Radikal Demokrasiye Yöneltilen Eleştiriler    Radikal demokrasi teorisi ortaya atıldıktan sonra, sosyalist-marksist düşünceye mensup olanlarca yoğun biçimde eleştirilmiştir.    Radikal demokrasinin kendisini politika ve ekonominin ayrılığı ilkesi üzerinden tanımlaması ona yöneltilen eleştirilerin başında gelir. Bu bağlamda sosyalist-marksist  düşünce,  ekonomi  politikası  olmaksızın  demokrasiye                                                  27  Okutan Ç.,  Radikal Demokrasi ya da Demokrasiyi Derinleştirme Umudu , s.93, İçinde (Şahin) 28  Çal S.,   Demokrasi ve Hukuk Üzerine , Zabunoğlu Armağanı, Ankara Üniversitesi Yayınları No:316, s.270.  29  Özdemir, s.81. 30  İbid 804Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  yönelik tüm çabaların başarısız olacağını ileri sürmektedir. Sosyalist düşünce akımına göre, post-marksizmin sınıf anlayışından kopması tüm ekonomik yaklaşımları  reddetmesine  neden  olmuştur.  Böyle  bir  perspektif geliştiremeyen bir projenin ise, ekonomik düzlemdeki sömürü ve bağımlılık ilişkileri  devam  ederken,  siyasal  anlamda  demokrasinin  gelişeceğini düşünmesi gerçekçi görünmemektedir. Radikal  demokrasiye  yönelik  bir  diğer  eleştiri  ise  sosyalist  sınıf anlayışının ortadan kaldırılmasına yöneliktir. Bu bakımdan post-marksist bir anlayış tarzıyla demokrasi ilkelerinin yeniden kurgulanmasının, işçi sınıfının mücadelesini  engellemeye  yönelik  bir  girişim  olduğu  yönünde  görüşler mevcuttur. 5. MÜZAKERECİ DEMOKRASİ 5.1. Kavram Müzakereci  demokrasi  kapsamında   müzakere   kavramı,  ilgili kimselerin kendilerini ilgilendiren herhangi bir meselede karar vermeden önce, birbirlerini ikna etmek ve ortak bir karara varabilmek için yapması gereken istişare sürecini ifade eder. Bu bağlamda müzakereci demokrasi, toplumu ilgilendiren meselelerle ilgili kararların böylesi bir tartışma süreci içerisinde alınması gerektiğini belirtir.  İnce nin  Dryzek ten  aktardığı  üzere;  müzakereci  demokrasi,  belli ilkelerini  temsili  demokrasi  ile  doğrudan  demokrasiden  alan,  siyasal  ve hukuki  ilişkilerin  merkezine   kamusal  müzakere   kavramını  koyan, meşruiyetini  oylama  faaliyetinde  değil  rasyonel  müzakere  sürecinde temellendiren  ve  liberal  demokrasinin  katılımcı  bir  anlayışla  yeniden kurgulanmasını gerektiğine vurgu yapan bir anlayıştır. Müzakereci demokrasi (deliberative  democracy)  kavramı  ilk  kez  Joseph  M.Besette  tarafından  Deliberative  Democracy:  The  Majority  Principle  in  Republican Government  adlı makalede kullanılmıştır. 5.2. Müzakere Süreci Müzakere  sürecindeki  temel  argümanlardan   ortak  mesele   kavramı oldukça önemlidir. Bu süreçte tartışılacak meseleler nasıl belirlenecektir?                                                  31  Gülenç K.,  Post-Marksizm, Radikal Demokrasi ve Eleştirileri , Yeditepe de Felsefe Dergisi, İstanbul 2010, s.167-168. 32  Özdemir, s.84 33  Erdoğan M.,  Müzakereci Demokrasi ve Sınırları , İstanbul Ticaret Üniversitesi Sosyal Bilimler Dergisi, Yıl:2012/2 Güz, Sayı:22, s.27. 34  İnce, s.88. 805H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 Benhabib e göre; herkesin ortak çıkarı olarak kabul edilen meseleler, özgür ve  eşit  bireyler  arasında,  rasyonel  ve  adil  biçimde  yürütülen  kolektif müzakerelerden kaynaklanmalıdır. Peki, bu müzakere sürecine katılımda esas alınacak ilkeler nelerdir? Iris Marion Young, bu süreçte katılımcıların her birinin öneri sunma ve eleştirme konusunda  eşit  fırsatlara  sahip  olması  ve  baskıdan  bağımsız  bir  ortam yaratılması gerektiğini belirtir. Buna göre müzakere sürecinde hiç kimse belli önerileri  kabul  ettirme,  zorlama  veya  tehdit  etme  eğilimi  içerisinde olmamalıdır. Müzakere sürecinde amaç belli bir ortak fayda değil, herhangi bir ortak faydayı bulmaktır. Yani burada ortak fayda kavramı bu sürecin neticesinde şekillenir, sürece katılanlar tarafından üretilir. Ortak fayda noktasında bir karara varılamazsa durum ne olacaktır? Bu durumda taraflar, birbirlerinin görüşlerine saygılı bir biçimde ihtilaflarıyla yaşamaya devam edecektir. Cohen, ortak bir karara varılamaması durumunda müzakere sürecinin yerini seçimin alacağını ve bu seçimde çoğunluğun aldığı kararların uygulanacağını ifade eder. 5.3.  MÜZAKERECİ  DEMOKRASİNİN  İLKELERİ  ve  J. HABERMAS Müzakereci  demokraside  olması  gereken  temel  ilkeler  yazarlar tarafından farklı şekilde dile getirilmiştir. Bu yazarların görüşlerine kısaca değinmek  gerekirse;  -Cohen  eşitler  arası  özgür  bir  müzakere  sürecinin varlığını şart koşar. Bu süreçte müzakereye katılanların bağımsız ve işbirliği içerisinde  hareket  etmesi  gerektiğini  belirtir.  Müzakerenin  sürekliliği  de Cohen in  savunduğu  önemli  ilkelerden  biridir.  Greiff  ise  müzakerenin tartışma biçiminde gerçekleşmesi gerektiğini ifade eder. Ona göre müzakere herkese açık ve baskıdan uzak olmalıdır. Greiff, mantığa dayalı uzlaşmanın müzakere süreci için önemli olduğuna vurgu yapar.  Benhabib adil ve eşit bir süreç yaşanması gerektiği yönünde tavır ortaya koyar.  Ona  göre  konuşma  edimlerini  başlatma,  soru  sorma  vs.  haklar bakımından herkes eşit olmalıdır. Belirlenen konuşma konularını herkesin                                                  35 Benhabib S., Demokrasi ve Farklılık, (Çev. Zeynep Gürata, Cem Gürsel), İstanbul, 1999, s.104-105. 36 Young I. M.,  İletişim ve Öteki: Müzakereci Demokrasinin Ötesinde , s.178. İçinde(Benhabib)  37 Sitembölükbaşı, agm., s.148. 38 İnce, s.91. 39 İnce, s.90. 40 Tunç,  s.1129. 806Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  sorgulama  hakkı  bulunmaktadır,  ayrıca  müzakere  konularına  yönelik kısıtlamalara yer verilmemesi gerekir. Son olarak Keyman farklı kimliklerin bu süreçte yer almasını demokratik yönetimin bir gereği olarak görür. Ayrıca sivil toplum, süreçteki iletişimsel aklın önemli bir parçasıdır. Bu süreçte zıtlıklar yerini uzlaşmacı bir tavra bırakmalıdır. Görüldüğü  üzere  yazarlar  müzakere  konularının  sınırlandırılması gerektiğine  dair  bir  ilkeye  yer  vermemiştir.  Benhabib  liberal  demokrasi anlayışından farklı olarak, bireysel hak ve özgürlüklerin de kamusal alanın kapsamı içerisinde olduğunu belirtir. Bu ilkeler ışığında temellendirilen müzakereci demokrasiye öncülük eden  isim  ise,  Jurgen  Habermas tır.  Habermas,  marksizmden  esinlenen Frankfurt Okulu nun ikinci kuşak temsilcisidir. Habermas, demokrasinin hayata geçirilebilmesi için uzlaşmanın önemine ve gerekliliğine vurgu yapar. Ona göre müzakereci demokrasi neticesinde ortaya çıkacak kararın, tahakkümün olmadığı bir tartışma süreci sonunda alınması ve uzlaşmayı yansıtacak şekilde rasyonelleşmiş bir niteliğe sahip olması gerekir. Demokratik tartışma Habermas için 3 aşamadan meydana gelmektedir.  İlki,  uzlaşma  yani  ortak  kültürel  yönelimlerin  belirlenmesi, ikincisi rakipleri karşı karşıya getiren çatışma ve son olarak çatışmanın hukuki çerçevesini oluşturan anlaşmadır. Habermas, ileri sürmüş olduğu demokrasi modelinin yalnızca siyasi alanda  değil  aynı  zamanda  kültürel  ve  sosyal  alanlarda  da  düşünülmesi gereken bir model olduğunu belirtir. Bu bağlamda sosyolojik bir içeriğe de sahip olan yurttaş kavramı ön plana çıkmaktadır. Ona göre yurttaş, bütün adına  hareket  eden  bir  temsilci  sıfatını  haiz  değildir.  Ayrıca ÖZALP ın aktardığı  üzere,   Yurttaşlar  sistem  içerisinde  körü  körüne  hareket  eden bağımlı değişkenler olarak da kabul edilemez 46. Sonuç olarak, müzakereci kuramda yurttaş kavramı, kendilerini ilgilendiren konularda herkes gibi özgür ve bağımsız olarak müzakereye katılma hakkına sahip bireyleri ifade eder.                                                  41  Benhabib, s.105. 42  Özdemir, s.86. 43  Üstüner F.,  Radikal Demokrasi:  Liberalizm mi, demokrasi mi? Evet, Lütfen! , ODTÜ Geliştirme Dergisi, Aralık 2007, s.324. 44  Akyüz H.,  Eleştirel Toplumsal Kuram ve Jurgen Habermas , Kazım Karabekir Eğitim Fakültesi Dergisi, Yıl:2004, Sayı:10, s.2. 45  Güriz A., Feminizm, Postmodernizm ve Hukuk, Ankara, 1997, s.95. 46  Özalp, s.9. 807H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 Demokrasinin  üç  normatif  modeli  olduğunu  kabul  eden  Habermas, bunları liberal, cumhuriyetçi ve kendisinin öncülüğünü yaptığı müzakereci demokrasi modeli olarak ifade eder. Habermas, müzakereci modelin liberal model ile cumhuriyetçi model arasında yer aldığını belirtir. Bu bağlamda temel hak ve özgürlüklerle ilgili anayasal bir çerçeve oluşturması, çoğunluğun yönetimi,  temsil  ve  usule  dayalı  hakkaniyet  gibi  kazanımlardan  dolayı liberalizmi, müzakereci boyutu ve kamusal alana atfettiği önem bakımından da cumhuriyetçi modeli önemser. Buradan da anlaşıldığı üzere Habermas, uzun bir geçmişe sahip olan demokratik gelenekleri küçümsemekten kaçınır. Müzakereci  demokrasi  kuramında  kamusal  alan  kavramı  oldukça önemlidir. Bu akımın en önemli temsilcisi olan Habermas, kamusal alanı şöyle tanımlar:  Özel şahısların kendilerini ilgilendiren ortak bir mesele etrafında  akıl  yürüttükleri,  rasyonel  bir  tartışma  içine  girdikleri  ve  bu tartışmanın  neticesinde  o  mesele  hakkında  ortak  kanaati,  kamuoyunu oluşturdukları süreç, araç ve mekânların tanımlandığı alandır 48. Habermas, kamusal alanı, toplumun bütününü etkileyen meselelerin ortaya çıkarıldığı, tartışıldığı ve yorumlandığı bir zemin olarak görür. Müzakereci (sorgulayıcı) demokrasi  kuramında,  halkın  karar  alma  süreçlerine  katılımıyla gerçekleştirilen  kamusal iletişim mekânının  varlığı, demokratik yönetimler için  zorunluluk  arz  eder.  Bu  bakımdan  kamusal  iletişim  mekânının temellendiği ilkeler şu şekilde özetlenebilir: -Kamusal alan, olabildiğince çok sayıda insanın erişimine açık olan ve çeşitli toplumsal deneyimlerin paylaşılabildiği bir formu gerekli kılar. -Farklı düşünceler ve görüşler rasyonel bir tartışma içerisinde karşı karşıya gelmektedir. -Kamusal  alanın  temel  görevi,  hükümet  politikalarının  sistemli  ve eleştirel biçimde denetlenmesine yönelik olmalıdır. Habermas ın  kamusal  alan  anlayışı  diğer  modellere  göre  farklılık gösterir.  Bunun  en  önemli  nedeni,  ekonomi  dışı  gönüllü  birliklerin oluşturduğu kamusal alanın varlığıdır. Habermas ın kamusal alanında; kültür dernekleri, medya, sendikalar, tartışma kulüpleri ve vatandaş forumları yer alırken, firmalar, şirketler, iş dünyasına vs. yer yoktur.                                                  47  Bayram A. K.,  Topluluk, İktidar İlişkileri, Birey ve Müzakereci Demokrasi , Liberal Düşünce Dergisi, Yıl:16, Sayı:61-62, 2011, s.113. 48  Yüksekbaba Ü., Habermas ve Kamusal Alan: Burjuva Kamusallık İlkesinden İletişimsel Kamusallığa Geçiş, İstanbul, 2012, s.89. 49  Kaya Erdem, s.13. 50  Sunay, s.57. 808Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  Müzakereci demokrasi modelinde liberal demokrasiden farklı olarak; demokrasinin merkezinde bireysel oy verme işlemi değil, kamusal alanda ortaya konan düşünceler yer alır. Bu bağlamda düşüncelerin özgürce ifade edilebilmesine dayalı demokratik teori, salt oy verme merkezli demokratik teorinin yerini alır. Oy verme merkezli görüşlerde demokrasi sabit tercihler ve çıkarlar arasında sıkışmıştır. Oysa müzakereci demokraside önemli olan oy verme öncesindeki kanaat ve irade oluşumunun iletişimsel süreçleridir. Habermas ı bu anlamda ayırt edici kılan, kendi ilkelerini ortaya koyduğu modelin fiilen uygulanabilirliğinden ziyade, ortak meseleler üzerine çözüm arayan,  tartışan,  farklılıklara  ait  düşünceleri  dışlamayan  ilkeleri benimsemesidir. Çıkara  dayalı  demokrasi  modelinde  bireyler  kendi  çıkarları  için seçimlere katılma eğilimi gösterirler. Yani burada demokratik karar almanın amacı, hangi politikanın ne kadar sayıda insana hizmet edeceğiyle alakalıdır. Bu yüzden de her birey kendi çıkarlarını tanımlar ve bu doğrultuda oy kullanır. Oysa müzakereci modelde amaç ortak yararı tartışmaktır. Yurttaşlar kendi özel çıkarlarını en üst düzeye çıkarmak yerine, kamusal müzakere aracılığıyla kamusal amaca hizmet edecek şekilde tercihlerini belirler. 1980 li yıllarda ortaya çıkan radikal demokrasi hareketi temelde iki bileşenden oluşmaktadır. Bunlardan biri müzakereci demokrasi, diğeri ise agonistik  demokrasi  teorisidir.  Her  iki  model  de  liberal  kurumlardaki meşruiyet  krizini  çözme  hedefindedir;  ancak  farklı  ilke  ve  usulleri benimserler.  Buna  göre,  müzakereci  demokrasi  anlayışının  konsensusa ulaşmak amacında olduğunu söyleyen agonistler, kaçınılmaz biçimde farklı kimliklerin dışlanacağını belirtirler. Agonistler kimlik ve farklılık arasında çözümsüz bir paradoks olduğunu iddia ederler. Demokrasinin de bu gerçeklik üzerine inşa edilmesi gerektiğini söylerler. Ayrıca müzakereci demokrasinin siyasi iktidarı bertaraf etme düşüncesine karşı, agonistler buna karşı çıkar. Agonistik demokrasi, iktidarın bertaraf edilmesini değil, demokratik değerlere daha fazla uyan iktidar biçimlerinin varlığını hedefler. 5.4. YEREL YÖNETİMLERDE MÜZAKERECİ DEMOKRASİ Tarihsel  süreç  içerisinde,  demokrasiye  katkı  bağlamında,  yerel yönetimler önemli bir görev üstlenmiştir. Peki, yerel yönetimlerin demokratik olma gibi bir zorunluluğu var mıdır? John Stuart Mill bu soruya olumlu yanıt                                                  51 Erdoğan, Müzakereci Demokrasi, s.31. 52 Özalp, s.11. 53 Young, s.175-176. 54 İnce, s.89. 809H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 vermektedir.  Mill,  demokrasi  ve  yerel  yönetimler  arasında  doğrudan  ve zorunlu bir ilişki bulunduğunu ifade eder. Ona göre halk vergi ödediğine göre ulusal düzeyde olduğu gibi yerel düzeyde de alınan kararlar bakımından söz sahibi  olmalıdır.  Bunun  yanında,  yerel  yönetimlerin  gerek  demokrasinin kurulmasında  gerekse  sağlam  bir  zeminde  uygulanmasında  okul  görevi üstlendiğini ifade etmektedir. Yerel  yönetimlerde  müzakereci  demokrasinin  nispeten uygulanabilmesine olanak sağlayan kurum kent konseyidir. Kent konseyleri 5393 sayılı Belediye Kanunun 76. maddesinde düzenlenmekle birlikte, bu kurumla ilgili Kent Konseyi Yönetmeliği de bulunmaktadır. Kent konseyleri, vatandaşların  karar  alma  süreçlerine  katılması,  yerel  demokrasiyi güçlendirmesi, yerel halkı bir araya getirmesi ve onlar arasında fikir teatisine olanak sağlaması açısından oldukça önemlidir. İlgili kanun maddesinde de sosyal yardımlaşma ve dayanışmanın, saydamlığın, hesap sorma ve hesap vermenin, nihayet katılım ilkesinin önemine değinilmiştir. Aynı maddenin ikinci  fıkrasında  kent  konseyinin  kamu  kurumu  niteliğindeki  meslek kuruluşları,  üniversiteler,  siyasi  partiler,  üniversiteler  vs.  sivil  toplum kuruluşlarının  temsilcilerinden  oluştuğu  ifade  edilmiştir.  76.  maddenin üçüncü  fıkrasında  ise,  kent  konseyinde  oluşturulan  görüşlerin  belediye meclisinin ilk toplantısında gündeme alınarak değerlendirilmesi gerektiği hükme bağlanmıştır. Yerel birimlerde bir diğer katılım şekli, 5393 sayılı Belediye Kanununun 77.  maddesinde  yer  alan  belediye  hizmetlerine  gönüllü  katılımdır.  Bu maddede belediyenin sağlık, eğitim, spor, çevre vs. hizmetlerinde gönüllü kişilerin  katılımını  sağlamaya  yönelik  programlar  uygulaması  gerektiği yönünde hüküm yer almaktadır. Uluslararası  alanda  konunun  önemine  değinecek  olursak,  Avrupa Konseyi nin hazırladığı Avrupa Kentsel Şartı-1 in  Halk Katılımı ve Kent Yönetimi   bölümünde,  halk  katılımının  yerel  düzeydeki  önemine  vurgu yapılmıştır. Yerel yönetimlerin hizmetlerini yerine getirebilmesi için zaman zaman mali  sıkıntıya  düştüğü  de  görülmektedir.  Bu  sıkıntıların  giderilebilmesi anlamında  da  kent  konseyi  ve  kent  dinamiklerinin  yönetime  katılması sağlanmalıdır.                                                  55  Kaypak Ş.,  Yerel Yönetimlerde Katılımcı/Müzakereci Demokrasi Sürecinde Sivil Toplum Kuruluşlarının Önemi , Uluslararası Yönetim, İktisat ve İşletme Dergisi, Cilt:8, Sayı:17, 2012, s.176. 56  Kaypak., s.189. 810Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  5.5.  MÜZAKERECİ  DEMOKRASİNİN  KURUMSALLAŞMASI YÖNÜNDE ORTAYA ATILAN DÜŞÜNCELER Müzakereci  demokrasinin  kurumsallaşmasına  yönelik  ortaya  atılan düşüncelerden   Vatandaş  Jürileri   kuramı,  Smith  ve  Wales  tarafından geliştirilmiştir. Bu kuram, müzakereci demokrasinin kapsayıcılık, müzakere ve vatandaşlığa ilişkin ilkeleri esas alır. Vatandaş Jürileri kuramı, gelişigüzel seçilmiş bir grup vatandaşın belli bir konuyu müzakere etmek üzere bir araya gelmesiyle oluşur. Evans  ve  Boyte  ise   Serbest  Alanlar   olarak  nitelendirdikleri teorilerinde, herkese açık tartışma ortamlarının oluşturulmasını öngörürler. Burada insanlar açık ve katılımcı bir karakterde daha derin bir grup kimliğine kavuşur. Ayrıca toplumla ilgili yetenekleri ve işbirliği değerlerini öğrenirler. Serbest  alanlar,  insanların  geçmişten  gelen  kimliklerini  ve  günlük yaşantılarını demokratik bir tarza dönüştürmeyi hedefler. Serbest alanlar aracı kurumlar olarak işlev görür, şöyle ki; bu kurumlar bireyin özel dünyası ile devlet arasında bulunan ve kar amaçlı olmayan dini mabetler, okullar gibi hizmet kuruluşları aracılığıyla uygulamaya konulur.  Vatandaş Birlikleri  ise müzakereci demokrasinin kurumsallaşmaya yönelik bir diğer modelidir. Bu birlikler, vatandaş temelli kuruluşlar olarak bütün vatandaşlara açıktır. Ayrıca siyasi partilerden uzak ve bağımsız bir şekilde faaliyet gösterir. Vatandaş birliklerinin amacı, vatandaşların öncelikli sorunlarının  tespit  edilerek  bunlar  üzerinde  müzakere  yapılmasıdır. Müzakereler neticesinde ortaya çıkan gerekli öneriler doğrultusunda ilgili karar  mekanizmalarını  etkilemek  de  bir  diğer  amaçtır.  Bu  sayede vatandaşların  gündemdeki  gelişmelere  yakın  tutulması,  yerel  yönetim üzerinde  denetim  kurulması,  politika  konularının  kamu  görevlileriyle tartışılması gibi hedeflere de ulaşılmış olacaktır. Bu birlikler vatandaşları eğiterek onlara önderlik vasfını kazandırmayı amaçlar. Müzakereci demokrasinin pratikte uygulanma şekline yönelik ilkeler içeren  bu  görüşler,  müzakereci  demokrasinin  zayıf  yönlerini  görmemiz açısından da önem arz etmektedir. 6.  MÜZAKERECİ DEMOKRASİYE YÖNELTİLEN ELEŞTİRİLER  Müzakere sürecinde konu bakımından bir sınırlandırmanın olmaması liberal  yazarlar  tarafından  kabul  görmemektedir.  Bu  bağlamda  Rawls, kamusal aklın kullanılmasının bütün siyasi sorunlar için geçerli olmadığını                                                  57  Sitembölükbaşı, s.154. 58  İbid 59  Sitembölükbaşı, s.155. 811H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 ifade etmiştir. Rawls a göre, siyasi meselelerden yalnızca anayasal esaslar ve temel adalet sorunları kamusal tartışma kapsamına girmelidir. Ayrıca her konunun tartışılabileceği düşüncesi bireysel özgürlükler bakımından kaygı verici sonuçlar doğurabilir. Pennington yapılmış olan birçok araştırma sonucunda, bilgi sağanağı altında kalan grupların müzakere öncesi görüşlerini pekiştirme eğilimine girdiklerini ifade etmiştir. Diana Mutz ise yaptığı araştırmalar neticesinde müzakereci  demokrasi  için  gerekli  olan  açık  düşüncelilik  ve  hoşgörüyü gösterenlerin siyasi aktivistler değil, aktif politikadan kaçınma eğilimindeki kişiler olduğunu belirtmiştir. Mutz, siyasi aktivizme girenlerin partizan ve hoşgörüsüz  ve   kesin  inançlı   kişiler  olduğunu  belirtir.  Bu  kimselerin tartışmaya  giren  farklı  görüşlere  karşı  radikal  bir  tutum  takınması  daha muhtemeldir. Bir diğer eleştiri de müzakereci kuramın eşitlik anlayışına yöneliktir. Müzakereci demokrasi kuramcıları, siyasal ve ekonomik gücü bir tutmanın konuşmacılara eşit bir ortam sağlayacağını varsayar. Oysa insanların siyasal ve ekonomik eşitlikten yoksun olması, onların eşitlik ilkesinin zedelenmesi için  tek  neden  değildir.  Bunun  dışında;  içselleştirilmiş  duygular,  kimi insanların konuşma üslubunun değersiz görülmesi veya aksine üslubunun yüceltilmesi gibi durumlar da eşitlik faktörünü doğrudan etkiler. Müzakerenin eşit konuşmacılar arasında yapılması hedefleniyorsa, siyasal ve ekonomik güç dengesizliklerinin  yanında,  kültürel  farklılıkların  da  ortadan  kaldırılması gerekir.  Müzakereci demokrasinin teoride ortaya koymuş olduğu eşitlik ilkesinin uygulamada nasıl hayata geçirileceği bir diğer merak konusudur. Sonuç olarak müzakereci  modelde  teorik  olarak  bir  eşitlik  kavramı  mevcut  olsa  dahi cinsiyet, kültür, ırk gibi farklılıkların aynı ortamda ve eş zamanlı olarak hayata geçirilmesi, uygulamada pek mümkün görünmemektedir. Müzakereci demokrasiye karşı yöneltilen bir başka eleştiri, bu modelin katılımda  gönüllülük  prensibini  kabul  etmesine  yöneliktir.  Bu  bakımdan müzakereci  demokrasinin  meşruluğuna  kimi  yazarlarca  şüpheyle yaklaşılmıştır. Bilindiği üzere müzakereci demokrasi bireylerin müzakereye katılımı konusunda özgürlüğün ve eşitliğin önemine vurgu yaparken aynı                                                  60 Sunay, s.60. 61 Erdoğan, Müzakereci Demokrasi, s.36-37. 62 Young, s.178. 63 Özalp,  s.9.  812Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  zamanda katılımın gönüllü olması gerektiğini belirtir. Müzakereye katılımın gönüllü  olması,  katılımın  düşük  olmasına  veya  zamanla  düşmesine  yol açabilecek ve bu nedenle kapsamlılık ilkesinin zarar görmesi söz konusu olabilecektir. Sonuç olarak, düşük katılımlı bir müzakere sürecinde alınacak kararların, bu sürece katılmayan çoğu insanı etkileyecek olması, bu demokrasi türünün meşruluğuna yönelik ciddi şüphelere yol açmaktadır.   Müzakereye  katılacak  kimselerin  niteliğine  ilişkin  de  birtakım  soru işaretleri  bulunmaktadır.  SİTEMBÖLÜKBAŞI  haklı  olarak  şu  soruyu gündeme getirir:  Gerçeklere nüfuzu daha kısıtlı olan eğitim düzeyi düşük kimselerle, akılcı tartışmayı daha rahat yürütebilecek eğitim düzeyi yüksek olanlar  nasıl  ortak  paydada  buluşacaktır?  Benzer  şekilde,  müzakereci demokrasi, tartışmaya katılan kimselerin ön yargılardan ve duygusallıktan uzak olduğunu varsayar. Oysa müzakereye katılan kişilerin bu niteliklere sahip olacağı konusunda kesinlik bulunmamaktadır. YOUNG  ise,  müzakereci  demokrasi  anlayışının  tarihsel  açıdan kökenlerine  inerek  dışlamacı  bir  yapıya  sahip  olabileceğini  belirtir. YOUNG a  göre  müzakereci  iletişim  modeli  Batı nın  özgül  kurumsal bağlamlarından kaynaklanır: Bilimsel tartışma, modern parlamentolar ve mahkemeler.  Bu  kurumlar  burjuva  devriminin  egemen  kurumlarından bazılarıdır. Ancak söz konusu kurumlar aydınlanma döneminden beri erkek egemen kurumlar olmuşlardır; sınıf ve ırk ayrımının olduğu toplumlarda ise beyaz ve üst sınıf egemenliğine dayalı kurumlar olarak işlevlerini yerine getirmişlerdir. Bilindiği üzere Habermas ın müzakereci demokrasi modelinde, farklı sınıflara mensup bireylerle diğer bireyler eşit haklara sahiptir. Ancak burada farklılıkların kamusal alanda neye göre ve nasıl tanımlanacağı konusu ciddi bir sorun teşkil etmektedir. Müzakereci demokrasi kuramı, müzakere sürecinin çatışan değerlere sahip bireyler arasında uzlaşmacı anlayışı teşvik ettiğini iddia etmektedir. Oysa kimi yazarlar bu sürecin mutabakat üretmek yerine çatışmayı teşvik edebileceğini vurgular. Müzakere neticesinde kararlar nihayet çoğunlukla alınacaktır. Sözü edilen kararların herkesi –doğal olarak azınlıkta kalanları da- bağlayıcı nitelikte olması toplumsal çatışmayı da beraberinde getirebilir. Bu                                                  64  Tunç, s.1129. 65  Sitembölükbaşı, s.157. 66  Tunç, s.1130. 67  Young, s.178. 68  Özalp, s.9. 69  Erdoğan, Müzakereci Demokrasi, s.35-36. 813H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 durum özellikle müzakereye katılan farklı kültür gruplarında kendini gösterir. Bireyler kendi kültürlerine bağlılık konusunda tavizkar olamayacakları için başka  kültürlerin  düşüncelerini  ortak  bir  potada  eritmek  anlayışını reddedebilirler.  Sonuç olarak müzakereci demokrasi; eşitlik, tarafsızlık, bağımsızlık, özgürlük gibi temel kavramlarla ilintilidir. Yani müzakereci demokrasi birden fazla idealin bir arada olduğu ilkeler bütünüdür. Bu ilkeler söz konusu süreçte kolektif  olarak  gerçekleşmek  durumundadır;  aksi  halde  müzakerenin meşruiyetine şüpheyle yaklaşılacaktır. SONUÇ Halkın kendini ilgilendiren kararlara aktif olarak katılması demokrasinin en temel prensiplerinden birisidir. Bu husus aynı zamanda demokrasinin ahlaki yönünü de oluşturur. Tarihsel  süreçte  doğrudan  demokrasinin  uygulanma  imkânı  ortadan kalkınca  temsil  kavramı gündeme gelmiş ve bu kavram yurttaş iradesinin yönetime  yansıması  bakımından  bir  çare  olarak  düşünülmüştür.  Bunun neticesinde  de  günümüzde  demokrasiyi  benimsemiş  birçok  ülkede  halen uygulanmakta  olan  liberal  demokrasi  kavramı  ortaya  çıkmıştır.  Temsil sistemine dayanan liberal demokrasi özgürlük ve eşitliğe atfettiği önemden dolayı uzun yıllar boyu geçerliliğini sürdürmüştür. 1970 li yıllarda post-modern yaklaşımların ortaya çıkmasıyla modern anlayış  ve  bu  anlayışın  bir  ürünü  olan  liberal  demokrasinin  meşruluğu sorgulanmaya başlanmıştır. Liberal demokrasilerde halkın yönetime sadece seçimler  aracılığıyla  katılması  artık  günümüzde  değerini  yitirmiş görünmektedir.  İşte  tam  bu  noktada,  halkın  gerçek  anlamda  yönetime katılımını öngören radikal demokrasi kavramı ön plana çıkmaktadır. Radikal  demokrasi  kuramlarından  biri  olan  müzakereci  demokrasi kavramı, insanların kendilerini ilgilendiren meselelerle ilgili alınan kararlarda söz sahibi olmasını amaçlar. Bu bağlamda insanların müzakere sürecine katılımı noktasında sınıf, ırk, cinsiyet vb. ayrımlar yapılmaması, müzakereci demokrasinin  en  temel  özelliklerinden  biridir.  Benzer  şekilde,  müzakere sürecinde üzerinde durulacak konu bakımından da herhangi bir sınırlama söz konusu değildir. Sonuç olarak müzakereci demokrasi, gerek sürece katılan kişiler  bakımından,  gerekse  süreçte  ele  alınacak  konunun  belirlenmesi bakımından bir sınırlama öngörmemektedir. Ulusal  düzeyde  uygulanması  mümkün  görünmeyen  müzakereci demokrasinin, yerel yönetimlerde daha etkili bir biçimde uygulanacağı kabul 814Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  edilmektedir. Günümüzde yerel yönetimlerde demokrasi kavramına atfedilen önemin giderek arttığı göz önüne alınırsa, müzakereci demokrasinin bu sürece yapacağı katkı son derece önemlidir. Müzakereci demokrasinin uygulamada ciddi sorunlarla karşı karşıya kalacağı ifade edilmektedir. Her ne kadar müzakereci demokrasi kuramının işlerliğine bir takım eleştiriler yöneltilmiş olsa da, bu durum bu kuramın uygulanamayacağı  anlamına  gelmez.  Kaldı  ki  günümüz  liberal demokrasisinin  de  benzer  şekilde  yoğun  eleştirilere  maruz  kaldığı unutulmamalıdır. Son söz olarak günümüzde teknolojik ilerlemelerin de varlığı göz önüne alındığında, insanların devlet yönetimine aktif katılımı ve bu katılımın etkili sonuçlar doğuracağı düşünülebilir. İnsanların düşüncelerini özgürce ifade edebildiği bir  kamusal alan formu  kurulabilir ve ülke yönetiminde yahut idari yönetimlerde görev alanların bürokratların-idarecilerin bu forumda yer almasına olanak sağlanabilir.    815H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 KAYNAKÇA AKYÜZ,  Hüseyin,   Eleştirel  Toplumsal  Kuram  ve  Jurgen  Habermas ,  Kazım Karabekir Eğitim Fakültesi Dergisi, Yıl:2004, Sayı:10, s.1-10. BAYRAM,  Ahmet  Kemal,   Topluluk,  İktidar  İlişkileri,  Birey  ve  Müzakereci Demokrasi , Liberal Düşünce Dergisi, Yıl:16, Sayı:61-62, 2011, s.111-120 BENHABİB, Seyla, Demokrasi ve Farklılık, (Çev. Zeynep Gürata, Cem Gürsel), Mart 1999. ÇAL,  Sedat,   Demokrasi  ve  Hukuk  Üzerine ,  Zabunoğlu  Armağanı,  Ankara Üniversitesi Yayınları, No:316, s.221-313. ERDOĞAN,  Mustafa,   Müzakereci  Demokrasi  ve  Sınırları ,  İstanbul  Ticaret Üniversitesi Sosyal Bilimler Dergisi, Yıl:2012/2 Güz, Sayı:22, s.25-43. ERDOĞAN, Mustafa, Anayasal Demokrasi, 10.Basım, Eylül 2013. EROĞUL, Cem, Devlet Yönetimine Katılma Hakkı, 2.Baskı, Ekim 1999. GÜLENÇ, Kurtul,  Post-Marksizm, Radikal Demokrasi ve Eleştirileri , Yeditepe de Felsefe Dergisi, İstanbul 2010, s. 138-186. GÜRİZ, Adnan,  Feminizm, Postmodernizm ve Hukuk , AÜHFD, No:521. HOLDEN, Barry, Liberal Demokrasiyi Anlamak, (Çev. Hüseyin Bal) Mart 2007. İNCE, Murat,  Çağdaş Siyaset Felsefesinde Agonistik Politika , Doktora Tezi, Ankara 2011. KAYA ERDEM, Burcu,  Radikal Demokrasi Kuramı Bağlamında Yeni Medyanın Geleceği: Wikileaks Örneği , İletişim Fakültesi Dergisi, s. 5-24. KAYPAK, Şafak,  Yerel Yönetimlerde Katılımcı/Müzakereci Demokrasi Sürecinde Sivil Toplum Kuruluşlarının Önemi , Uluslararası Yönetim, İktisat ve İşletme Dergisi , 2012, s.171-196. NALBANT, Atilla,  Tarihsel Bağlamıyla Demokrasi ve Cumhuriyet Kavramları ya da  Atina  Demokrasisi  ile  Roma  Cumhuriyetinin  İdeolojik  ve  Kurumsal Yapıları , Argumentum Dergisi, Ocak 1992, Yıl:2, Sayı:18, s. 269-275. OKUTAN, Çağatay,  Post Marksist Düşüncede Radikal Demokrasi Projesi , Liberal Düşünce Dergisi, Cilt:11, No:41-42, Kış-Bahar 2006, s. 87-99. ÖZALP, Ahmet,  Liberal Demokrasinin Derinleştirilmesi Gereği Ve Müzakereci Demokrasi  s. 1-14. ÖZDEMİR, Gürbüz,  Farklılıkların Kesiştiği Coğrafyalar İçin Bir Öneri: Radikal Demokrasi  Yönetim Ve Ekonomi Dergisi, Yıl 2013, Cilt:20, Sayı:1, s. 73-93. SİTEMBÖLÜKBAŞI, Şaban,  Liberal Demokrasinin Çıkmazlarına Çözüm Olarak Müzakereci Demokrasi , Akdeniz İ.İ.B.F Dergisi (10) 2005, s. 139-162. 816Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  SUNAY, Reyhan,  Cumhuriyetçi-Liberal-Müzakereci Kamusal Alan Modelleri ve Türkiye de Kamusal Alanın Gelişimi , SUHF Dergisi, Cilt 10, Sayı 3-4, Yıl 2002 s. 51-78. ŞAHİN, Bican, Demokrasi Teorisinde Güncel Tartışmalar, 2008. TUNÇ, Hasan,  Demokrasi Türleri Ve Müzakereci Demokrasi Kavramı , Gazi Üniversitesi Hukuk Fakültesi Dergisi, C.XII, Y.2008, Sayı:1-2, s. 1113-1132. ÜSTÜNER, Fahriye, Radikal Demokrasi:  Liberalizm mi, demokrasi mi? Evet, Lütfen! , ODTÜ Geliştirme Dergisi, Aralık 2007, s. 313-336. YILMAZ, Aytekin, Çağdaş Siyasal Akımlar (Modern Demokraside Yeni Arayışlar), Eylül 2001. YÜKSELBABA, Ülker, Habermas ve Kamusal Alan: Burjuva Kamusallık İlkesinden İletişimsel Kamusallığa Geçiş, İstanbul, Temmuz 2012.                    817H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817              818",
     "Abstract": "Although, liberalism and democracy are two customs emerging from different basics, these conceptions so integrated that, when said democracy, liberal democracy comes into mind first. Liberal democracy has emerged with the integration of representative democracy and liberalism during industrial revolution. In the last quarter of the twentieth century, with the collapse of actually existing socialism, free market Economy and liberal democracy are claimed to be an unprecented type of democracy by some thinkers. However, nation-state, application area of liberal democracy, notably globalization, get into a crisis due to reasons as the emerging crises in the capitalist system. This crisis showed the idea that liberal democracy is unprecented and superior model not valid. To overcome this crisis various democracy ideas suggested as alternative to liberal democracy. The theory of deliberative democracy lead by Habermas aims active participation of people. In this context, Habermas, mentions a deliberation period that all people can actively participate. People, in this period, are equal and free to participate to this process. In this study, the theory of deliberative democracy of Habermas and basic arguments of this theory and critics to this theory are analyzed.",
     "Metin": " Bir Tanrılar ulusu olsaydı, demokrasiyle yönetilirdi. Böylesi mükemmel bir yönetim tarzı insanlara göre değildir.  Rousseau,  Toplum Sözleşmesi  adlı eserinde ideal demokrasinin kusursuzluğunu bu şekilde ifade etmiştir. Bu  çalışmada,  her  ne  kadar  belli  bir  dönemden  sonra  ortaya  çıkan  müzakereci demokrasi  kavramı üzerinde durulmuş olsa da, demokrasinin  yaşayan  bir kavram olduğu gerçeği göz önünde tutulmalıdır. Kökeni Eski Yunan kent-devletlerine kadar uzanan demokrasi kavramı, bugün aynı şekilde canlılığını korumakta ve ilkeler bazında tartışılmaya devam edilmektedir.  Demokrasi, insanoğlu için gerçekleşmeyecek bir ideal mi, yoksa yaşayan ve yaşadıkça gelişen, değişen ve evrimleşen bir kavram olarak mı varlığını sürdürecek?  Burada  asıl  vurgulanması  gereken,  demokrasi  kavramının toplumların gelişmelerine ve içinde bulundukları dönemin koşullarına göre değişmesinin olağan olmasıdır. Dolayısıyla önemli olan, demokrasinin, içinde bulunduğu dönemin özelliklerine göre ideali yansıtıp yansıtmadığı gerçeğidir. Daha açık bir ifadeyle, Antik Yunan kent-devletlerinde kadınlara, yurttaş 796Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  olmayanlara veya kölelere söz hakkı tanınmaması o dönemin koşullarında olağan karşılanabilir. Günümüzde de demokrasi kavramı tartışılmakta ve demokrasi idealinin belirlenebilmesi için yeni ilkeler ileri sürülmektedir.  Bu çalışmada radikal demokrasi kuramının bileşenlerinden biri olan  müzakereci  demokrasi   kavramı  üzerinde  durulacaktır.  Habermas ın öncülüğünü yaptığı müzakereci demokrasi kuramı, halkın yönetime etkin şekilde  katılımını  hedefler.  Habermas  bu  bağlamda  bütün  insanların katılabileceği bir müzakere sürecinden bahseder. Bireyler bu süreç içerisinde hiçbir sınırlama olmaksızın sürece katılmada özgür ve eşittir. Müzakereci demokrasiyi farklı kılan temel özellik, süreç içerisinde farklı kimlik  ve  grupların  katılımına  olanak  sağlaması  ve  bunu  demokrasinin zorunlu bir gereği olarak görmesidir. Bu sayede din, ırk, cinsiyet vs. bakımdan temsil edilmediğini düşünen bireyler, müzakereye katılarak kendi sorunlarını gündeme getirme fırsatı bulabilecektir. Bu kuram her ne kadar teorik olarak savunulsa da -başta fiziki imkânsızlıklar olmak üzere- uygulamada bir takım sorunlarla karşılaşacağı da belirtilmektedir.  Müzakereci demokrasinin ortaya çıkış süreci, ilkeleri ve müzakereci demokrasiye  yöneltilen  eleştiriler  temel  başlıklar  olarak  bu  çalışma kapsamında  değerlendirilecektir.  Günümüzde  müzakereci  demokrasinin uygulama alanının sınırları yine bu başlıklar etrafında irdelenecektir. 1. LİBERAL DEMOKRASİ ve TEMEL KAVRAMLARI 1.1. Tanım ve Temel İlkeler Siyasal sistemlerdeki anlamıyla  liberal  sıfatı, iktidarda var olan gücü sınırlandırmayı ifade ettiği gibi, aynı zamanda bireysel özgürlük meselesini de içerir. Liberaller,  Lord  Acton ın,   İktidar  yozlaşır,  mutlak  iktidar  mutlaka yozlaşır   düşüncesini  çoğunlukla  paylaşırlar.  Buradan  hareketle  iktidarın sınırlanması  sorunu  gündeme  gelir.  ŞAHİN,  derlediği  eserinde,  Atilla Yayla nın liberalizmi özetleyen şu sözlerine yer vermektedir:  Liberalizm, siyasi bir doktrin olarak, bireyi komünitelere karşı güçlendirmek ve egemenin bireyler  ve  birey  grupları  üzerindeki  iktidarını  sınırlandırmak  iddiasıyla doğmuştur 2. Giovanni  Sartori ye  göre  ise,  liberal  demokrasi  iki  ayrı  unsurdan oluşmaktadır. Birinci unsur halkı özgürleştirmek (liberalizm), ikinci unsur ise                                                  1   Holden B., Liberal Demokrasiyi Anlamak, (Çev. Hüseyin Bal), 2007, s.14. 2   Şahin B., Demokrasi Teorisinde Güncel Tartışmalar, 2008, s.14-15. 797H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 halkı  yetkilendirmek  veya  iktidarla  donatmaktır  (demokrasi).  Başka  bir anlatımla liberal demokrasi, halkı egemen gücün zorbalığından korumak anlamına  gelen   demo-protectation   ve  halk  yönetimini  uygulamaya geçirmek anlamına gelen  demo-power  unsurlarından meydana gelir. Robert Dahl liberal demokrasi için asgari usul şartları olması gerektiğine dikkat çekerek, bu şartları şu şekilde özetlemiştir:     a) Seçilmiş görevliler b) Kapsayıcı seçme hakkı c) Özgür ve adil seçimler d) Mevki için yarışma hakkı e) İfade özgürlüğü f) Alternatif enformasyon (bilgi kaynaklarına ulaşma hakkı) g) Örgütsel özerklik Robert  Dahl  ayrıca,  Antik  Yunan  demokrasi  anlayışının  dönüşüme uğradığını  ve  modern  dönemdeki  halini  aldığını  belirterek,  liberal demokrasinin bu dönüşüme yanıt niteliğinde olduğunu ifade eder. Burada Dahl,  sözü  edilen  dönüşümün   temsil   aracılığıyla  gerçekleştiğini belirtmektedir.  Bu  bağlamda  temsil  kavramı,  ulusal  devletleri demokratikleştirmeye yardımcı bir araç olarak hem tarihsel bir olgu hem de eşitlik mantığının geniş ölçekli bir siyasal sisteme uygulanması anlamına gelir. Dahl a göre, demokrasinin mutlaka yurttaşların ortak bir platformda toplanmasına  yetecek  kadar  küçük  ölçekli  kentlerde  uygulanabileceği düşüncesi de gerçeği yansıtmamaktadır.  1.2. Liberal Demokraside Kamusal Alan Kavramı  Kamusal alan, içerdiği unsurlar gereğince siyasi modellere göre farklı anlamlar taşıyabilen bir kavramdır. Bu nedenle burada cumhuriyetçi model ve liberal modelin kamusal alana atfettiği önem üzerinde durulacaktır. Cumhuriyetçi model, kamusal alanda alınan kararları  öncelikli  kabul eder. Bu modelde kamusal alanın doğru bir biçimde teşkilatlandırılması, halkın ortak iyiliğini güvence altına almanın tek yolu olarak kabul edilir. Kamusal alanın devletten bağımsız olmasının yanı sıra ekonomi alanından da bağımsız olması, cumhuriyetçi modelin diğer kuramlardan farkını ortaya koyar. Böylelikle siyasal iletişimin hem siyasi otoriteye tabi olması, hem de piyasa sistemi içerisinde kaybolması önlenmiş olur.                                                   3   Erdoğan M., Anayasal Demokrasi, 10.Basım, 2013, s.245. 4   Tunç H.,  Demokrasi Türleri Ve Müzakereci Demokrasi Kavramı , Gazi Üniversitesi Hukuk Fakültesi Dergisi, C.XII, Y.2008, Sayı:1-2, s.1121.  5   Özalp A.,  Liberal Demokrasinin Derinleştirilmesi Gereği Ve Müzakereci Demokrasi   Uluslararası Davraz Kongresi, S.D.Ü, 24-27 Eylül 2009, Isparta, (https://www.academia.edu/1352469/MODERN_PARADİGMANIN_KRİZİ_VE_DEVLET_ÜZERİNE_ETKİLERİ), s. 6 6   Sunay R.,  Cumhuriyetçi-Liberal-Müzakereci Kamusal Alan Modelleri ve Türkiye de Kamusal Alanın Gelişimi , SUHF Dergisi, Cilt 10, Sayı 3-4, Yıl 2002 s.56. 798Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  Liberal  modelde  ise,  kamu  hayatına  katılmak  üstün  bir  değer taşımamakta,  sadece  araçsal  bir  işlev  görmektedir.  Liberal  modelin kamusallık anlayışında  bireysellik  kavramı ön plandadır. Bu açıdan liberal modelde önemli olan bireysel tercihlerin gerçekleşebileceği barışçı bir sosyopolitik alanın varlığıdır. Ayrıca liberal model kamusal alanda tartışılacak konular bakımından bir sınır çizer. Bu bağlamda Rawls, kamusal aklın tüm siyasi sorunlar için değil, yalnızca anayasal esaslar ve temel adalet sorunları bakımından geçerli olduğunu belirtmektedir. 1.3. Liberal Demokraside İki Temel Kavram: Özgürlük ve Eşitlik Demokrasi  ve  liberalizm  arasında  doğrudan  bir  bağıntı  olmadığını öncelikle vurgulamak gerekir. Bunun nedeni; demokraside eşitlik, yönetenle yönetilenin özdeşliği ve halk egemenliği ön planda iken, liberalizmde bireysel özgürlük kavramının ön planda tutulmasıdır. Burada özgürlük kavramından kastedilen bireyin özgürlüğüdür. Bireyin toplumsal yaşamdaki konumu ele alındığında, bireysel özgürlük bireylerin sosyal  ve  siyasal  çevreleri  bakımından  özgür  olmalarını  ifade  eder.  Öte yandan bireyin halk kitlesi tarafından bastırılacağı düşüncesi, demokrasinin özgürlüğe yönelik tehdit unsuru olarak algılanmasına yol açar. Halkın iradesi bazı  bireylerin  iradeleriyle  çatışabilir  ve  onların  özgürlüğünü  ortadan kaldırabilir.  Eşitlik kavramı ile halkın karar alması arasında doğrudan bir ilişki vardır. Şöyle ki; kararları halk aldığına göre, halkı oluşturan bireyler karar alma sürecine dâhil olmalıdır. Bu durumda bireyler karar alma sürecinde eşit söz hakkına sahip olmalıdır. Demokrasinin eşitliği sağlamaya yönelik en önemli ilkelerinden olan  bir kişi bir oy  düşüncesi doğrudan bunu ifade eder. 2. LİBERAL DEMOKRASİYE YÖNELTİLEN ELEŞTİRİLER 2.1. Genel Olarak Demokrasinin  ilk  örneği  olarak  kabul  edilen  Antik  Yunan  kentdevletlerinde nüfus sayısının az oluşu  doğrudan demokrasinin  uygulanması açısından elverişli bir ortam yaratmıştı. Bu bağlamda, Atina 418.000 kişilik bir nüfusa sahipti ve oy kullanmaya yetkili 41.700 kişi bulunmaktaydı.                                                  7   ibid. 8   Özalp, s.6. 9   Erdoğan, s.246-247. 10  İbid, s.249. 11  Nalbant A.,  Tarihsel Bağlamıyla Demokrasi ve Cumhuriyet Kavramları ya da Atina Demokrasisi ile Roma Cumhuriyetinin İdeolojik ve Kurumsal Yapıları , Argumentum Dergisi, S. 18, 1992, s.1. Antik 799H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 Coğrafi  olarak  devletlerin  geniş  bir  alana  yayılmamış  olması,  doğrudan demokrasinin  uygulanmasındaki  önemli  etkenlerden  bir  diğeriydi.  Gerek nüfus  sayısı,  gerekse  ülkelerin  içinde  bulundukları  coğrafyaların  büyük olması  doğrudan demokrasinin  uygulanmasını günümüzde artık imkânsız kılmaktadır. Bu imkânsızlık, 18. yüzyılda demokrasinin ikinci adımı olarak  temsil  düşüncesinin önünü açmıştır. Temsil anlayışının liberal düşünce sistemiyle bir araya gelmesi sonucunda da temsili liberal demokrasi ortaya çıkmıştır. Günümüzde temsil kavramının halk iradesini yeterince yansıtmadığı, sınıf farklılıklarını göz ardı ettiği, çoğulcu olmadığı yönünde birçok eleştiri liberal demokrasiye karşı ileri sürülmektedir.  2.1.1. Temsil İlkesine Yönelik Eleştiriler Liberal demokrasi ile ilgili olarak, vatandaşların iradeleriyle onlar adına alınan siyasal kararlar arasında gittikçe artan bir mesafe olduğu yönünde ciddi şüpheler vardır. Burada siyasi temsilcilerin çıkarlarının ön planda olduğu, halkın iradesinin ise göz ardı edildiği belirtilmektedir. Düzenli aralıklarla yapılan seçimlerde vatandaşlar aktif rol oynasa dahi, iki seçim arası dönemde kendi adlarına alınan kararlarda pasif durumda kaldıkları ifade edilmektedir.  2.1.2. Sınıf Farklılıklarıyla İlgili Eleştiriler  Küreselleşmenin  ideal  düzenini  yansıtan  demokrasi  anlayışı  ile günümüz liberal demokrasisi kıyaslandığında; liberal demokrasinin kimlik, cinsiyet, ırk, kültür, din, etnik köken gibi vatandaşlık dışında kalan kurucu öğeleri göz ardı ettiği ifade edilmektedir. Bu bağlamda liberal demokrasi çoğulculuğu  ve  farklı  sınıfların  karar  alma  süreçlerine  katılımını sağlayamamıştır. 2.1.3. Siyasal Partilere Yönelik Eleştiriler Günümüz liberal demokrasilerinde siyasal partiler, toplum ile devlet arasındaki iletişimi sağlama misyonunu yitirmiştir. Bunun yerine, gerekli siyasal zorunlulukları yerine getirebilmek ve ayrıca seçimlerde diğer siyasi                                                  Yunan da katılma hakkının sınırları için ayrıca bkz. Eroğul C., Devlet Yönetimine Katılma Hakkı, 2.Baskı, Ekim 1999, s.21. 12  Özdemir G.,  Farklılıkların Kesiştiği Coğrafyalar İçin Bir Öneri: Radikal Demokrasi , Yönetim Ve Ekonomi Dergisi, C. 20, S. 1, 2013, s.78. 13  Sitembölükbaşı Ş.  Liberal Demokrasinin Çıkmazlarına Çözüm Olarak Müzakereci Demokrasi , Akdeniz İ.İ.B.F Dergisi, S.10, 2005, s.140. 14  Kaya Erdem B.,  Radikal Demokrasi Kuramı Bağlamında Yeni Medyanın Geleceği: Wikileaks Örneği , İstanbul Üniversitesi İletişim Fakültesi Dergisi, S.40, 2011, s.11. 800Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  partilerle rekabet edebilmek için uzman kadrosu oluşturma gayesi içerisine girmişlerdir. Ayrıca belirtmek gerekir ki, temsile dayalı seçim sistemlerinde, yurttaşlar sınırlı sayıda alternatif arasından seçim yapmaya zorlanmakta ve bu durum liberal demokrasinin meşruluğunu zedelemektedir.  2.1.4 Çoğunlukçu Yapıya Dair Eleştiriler Liberal  demokrasilerde  seçim  yoluyla  iktidara  gelen  siyasi  otorite çoğunluğun oyunu almıştır. Burada yer alan temel sorun, çoğunluğun bütün yönetim organlarını ele geçirmesi ve yönetim gücünü azınlığın sahip olduğu eşit hakları yok etmeye yönelik olarak kullanmasıdır. Bu durum, eşitliği temel prensip  olarak  kabul  eden  liberal  demokrasi  modelinin  meşruluğunu yitirmesine  yol  açmıştır.  Marksist  görüş  ise,  çoğunluğu  sağlamış  olan bireylerin iradesinin siyasal sürece yansıdığını, ancak çoğunluk sağlayamamış farklı  görüşteki  grupların  siyasal  sürecin  dışında  bırakıldığını vurgulamaktadır. 2.1.5. Ulusçuluk Eleştirileri 1789 Fransız Devrimi sonrası oluşan milliyetçilik akımı ulus-devletlerin doğmasına sebep olmuştur. Milliyetçilik akımına göre devlet sınırları uluslara göre belirlenmiştir. Daha açık bir ifadeyle, devlet içerisinde yer alan farklı kimlik ve kültürler, ulusçuluk anlayışıyla bir potada eritilerek tek-tip yurttaş modeli ortaya çıkarılmıştır. Tarihsel süreç içerisinde farklı kimliklere sahip yurttaşlar, farklılık arz eden gruplara aidiyetlerini ifade edememekle birlikte, liberal demokrasinin özgür birey kavramına olan ihtiyacını karşılamıştır. Ulus-devletlerde uygulanan liberal demokrasi ilkelerinin bir sonucu olan tek-tip yurttaş modeli Nietzsche tarafından yoğun biçimde eleştirilmiştir. Nietzsche, evrensel gerçeklik adına ileri sürülen ve modernliğin yarattığı tektipleştirmenin  artık  anlamsız  olduğu  görüşündedir.  Nietzsche ye  göre insanoğlu, yaşamın anlamını ve bağlanacağı değerleri, özgürlük içinde yeni baştan yaratmak zorundadır. 2.2. Liberal Demokrasiye Yönelik Çözüm Önerileri Liberal demokraside halk iradesinin yönetimde daha etkin olabilmesi, yani meşruluk sorununun giderilebilmesi için farklı görüşler ortaya atılmıştır.                                                  15  Şimşir E., Liberal Demokrasinin Demokratikleştirilmesinde Alternatif Usuller: Müzakereci Demokrasi Kurumları ve Sınırlılıkları, s.112-113 İçinde (Şahin, 2008) 16  Sitembölükbaşı, s.141 17  Tok N., Çok Kültürlülüğün Meydan Okuduğu Milliyetçilik Kimlik Siyaseti: Ulus, Ulus-Devlet ve Liberal Demokrasi, s.73-77. İçinde (Şahin, 2008)  18  Okutan Ç.,  Post Marksist Düşüncede Radikal Demokrasi Projesi , Liberal Düşünce Dergisi, Cilt:11, No:41-42, 2006, s.92. 801H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 Kimi yazarlar, liberal demokrasinin bazı ilkelerini eleştirerek bu ilkelerin revize edilmesi gerektiğini ifade ederler. Meşruluk krizine karşı temel çözüm önerileri şunlardır: 2.2.1. Dönem Sınırlandırması Temsilcilerin birçok dönem parlamentoda kalarak temsilciliği meslek haline getirmeleri, temsil ilkesinin amacına ters düştüğü için eleştirilmektedir. Bu noktada dönem sınırlaması getirilerek halkın sorunları amaca uygun bir biçimde parlamentoya yansıtılabilir. 2.2.2. Parlamentonun Çalışma Yönteminin Değiştirilmesi Bu  görüşü  savunanlara  göre,  parlamentonun  rolünün  yeniden belirlenmesine  ihtiyaç  vardır.  Bu  bağlamda  parlamentonun  siyasi  değeri artırılmalı ve daha müzakereci biçimde çalışması sağlanmalıdır. 2.2.3. Üçüncü Yol Önerisi ABD  Başkanı  Clinton,  sivil  toplumun  güçlendirilmesi  ve  devletin aşırılıklarının giderilmesine yönelik üçüncü bir yol önerisi sunmuştur. Bu düşünceye paralel olarak bazı siyaset bilimciler, gönüllü kuruluşlara daha fazla katılmayı, daha sorumlu bir kamu iletişim teşkilatının varlığını, kamu yararı konusunda vatandaşların müzakere içerisinde olmalarını önermiştir. 3. RADİKAL DEMOKRASİNİN ORTAYA ÇIKIŞ SÜRECİ 3.1. Marksizmin Eleştirilmesi Sovyet  rejiminde  sosyalizmin  olumsuz  sonuçlarını  gören  Laclau  ve Mouffe, eşitliğe dayalı ve tabiiyet anlayışını bertaraf eden yeni bir düşünce ortaya  attılar.  Bireyi  ve  farklılıkları  görmezden  gelen  sosyalist  devletçi yaklaşımın  baskı  unsuru  haline  geldiğini,  marksizmin  çoğulcu  grupları anlamada başarısız olduğunu ifade etmektedirler. Laclau ve Mouffe tarafından marksizme getirilen bir başka eleştiri ise, marksizmin bütün sosyal ilişkileri sınıf kavramına indirgemesi ile ilgilidir. Buna göre proletaryaya atfedilen imtiyazlı sosyal rol artık anlamını yitirmiştir. Her iki yazar da bütün sivil grupların sosyal değişimde etkin olabileceğini belirterek, feministlerin, çevrecilerin, sendikaların sosyal değişimde aktif rol oynaması gerektiğini savunmaktadır.                                                  19  Sitembölükbaşı, s.144-147. 20  Yılmaz A., Çağdaş Siyasal Akımlar (Modern Demokraside Yeni Arayışlar), 2001, s.279. 21  Okutan,2006, s.88. 802Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  Benzer  şekilde  Laclau  ve  Mouffe  ortaya  koydukları  düşünceler çerçevesinde, kapitalizmin dönüştürülmesi gerektiğini, bu dönüşümün ise çoğulcu demokratik bir anlayışıyla gerçekleşeceğini belirtir. 3.2. Radikal Demokrasinin Ortaya Çıkışı 1970 li  yıllarda  ortaya  çıkan  Yeni  Toplumsal  Hareketler  modern yaklaşımın  tek-tipleştirme  idealine  karşı  bir  duruş  sergilemiştir.  Hareket içerisindeki her bir birey türdeşleştirilmiş bir nesne değil, somut ve akli özellikleri  olan  bağımsız  bir  kişiliktir.  Post-modern  siyasal  açılımların etkisiyle farklı kimlik ve gruplara meşru bir zemin kazandırma hareketi başlamıştır. Bu anlamda radikal demokrasi; modernizm, post-modernizm, yeni toplumsal hareketler gibi son zamanlarda farklı kimlik politikalarına yönelik tartışmaların ve demokrasinin derinleştirilmesi gereğinin bir neticesi olarak ortaya çıkmıştır. Post-marksist ve post-modern yaklaşımların etkisinde kalan radikal demokrasi, temsili liberal demokrasi ile katılımcı demokrasinin temsil,  katılımcılık  ve  çoğulculuk  gibi  temel  sorunsalları  farklılıklar bağlamında kurgulamaktadır. Demokrasi kavramına yüklenen her anlam, dönemin içinde bulunduğu şartlara göre değişmekte, gelişmekte ve bunun neticesinde yeni demokrasi teorileri ortaya atılmaktadır. Liberal demokrasinin içinde bulunduğu temsil krizini  çözme  hedefi,  sosyal  bilimcileri  yeni  arayışlara  yöneltmiştir.  Bu bağlamda çoğulculuk ile katılım olgusunu somutlaştıran yeni düşünceler ortaya atılmıştır. Radikal demokrasi de bu düşüncelerden birisi olup 1980 li yıllarda Chantal Mouffe ve Ernesto Laclau tarafından gündeme getirilmiştir. Laclau  ve  Mouffe,  liberal  demokrasiyi  reddetme  eğilimi  içerisinde olmamışlardır. Onlara göre, günümüz solunun görevi, liberal demokratik ideolojiyi reddetmek değildir, aksine onu radikal ve çoğulcu bir demokrasi temelinde derinleştirmek ve genişletmektir.  4. RADİKAL DEMOKRASİ KURAMI  4.1. Radikal Demokrasi Kavramı  Radikal demokrasiyi tanımlayabilmek için iki temel argümanın önemine vurgu yapmak gerekir. Bunlardan ilki, kökleri J. J. Rousseau ya kadar uzanan,                                                  22  Özdemir, s.82-83. 23  Özdemir, s.83-84 24  Erdem, s.11. 25  Okutan, s.87 26  İnce M., Çağdaş Siyaset Felsefesinde Agonistik Politika, Doktora Tezi, Ankara 2011, s.51-52 803H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 kamusal  alanı  ilgilendiren  konularda  karar  verirken  en  geniş  katılımın sağlanmasıdır.  İkincisi  ise,  karar  alma  sürecinde  müzakerenin  önemine yapılan vurgudur. Diğer bir ifadeyle radikal demokrasi, liberal demokrasinin içinde bulunduğu temsil krizini çözmeyi ve halkın karar alma süreçlerine daha etkin katılımını hedefleyen bir teoridir.  4.2. Radikal Demokrasi - Katılımcı Demokrasi Ayrımı  Gerek kavram bazında gerekse ilkeler bakımından  radikal demokrasi  ile   katılmacı  kuram   çoğu  kez  birbirleriyle  özdeşleştirilmektedir.  Ortak özellik olarak her iki kavram da kamusal karar alma sürecine, çıkarı etkilenen herkesin katılabilmesi gerektiğini belirtir. Önemle ifade etmek gerekir ki, çoğu kez birbirinin yerine kullanılan bu iki kavram öz bakımından birbirinden farklı anlamlar içermektedir. Katılımcı model  demokrasi  kavramını  katılımcılık,  çoğulculuk,  sivil  toplum  gibi değerlerle yeniden inşa eder. Yurttaşların demokratik faaliyetlerinin sadece seçime  katılmakla  sınırlı  olmaması  gerektiğini  belirtir.  Bu  bakımdan vatandaşların sivil örgütler içerisinde aktif birer özne konumunda olması ve bu sayede kendisini ilgilendiren kararlarda söz sahibi olması gerektiğini savunur. Buraya kadar olan kısımda radikal demokrasiyle çelişen bir unsur yoktur. Asıl önemli olan, küresel dünyanın ortaya çıkardığı kimlik siyaseti ve farklılıklara  dayalı  çoğulcu  taleplere  katılımcı  modelin  çare  olup olamayacağıdır.  Katılımcı model radikal demokrasiden farklı olarak, modern dönemin ürünü  olan  liberal  temsili  demokrasilerde  olduğu  gibi  tek-tipleştirici  bir anlayışla hareket etmektedir. Yani katılımcı demokrasi sadece türdeş yapılar için geçerli olup, farklılıkların siyasal yaşama katılmasına imkân tanımaz.    4.3. Radikal Demokrasiye Yöneltilen Eleştiriler    Radikal demokrasi teorisi ortaya atıldıktan sonra, sosyalist-marksist düşünceye mensup olanlarca yoğun biçimde eleştirilmiştir.    Radikal demokrasinin kendisini politika ve ekonominin ayrılığı ilkesi üzerinden tanımlaması ona yöneltilen eleştirilerin başında gelir. Bu bağlamda sosyalist-marksist  düşünce,  ekonomi  politikası  olmaksızın  demokrasiye                                                  27  Okutan Ç.,  Radikal Demokrasi ya da Demokrasiyi Derinleştirme Umudu , s.93, İçinde (Şahin) 28  Çal S.,   Demokrasi ve Hukuk Üzerine , Zabunoğlu Armağanı, Ankara Üniversitesi Yayınları No:316, s.270.  29  Özdemir, s.81. 30  İbid 804Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  yönelik tüm çabaların başarısız olacağını ileri sürmektedir. Sosyalist düşünce akımına göre, post-marksizmin sınıf anlayışından kopması tüm ekonomik yaklaşımları  reddetmesine  neden  olmuştur.  Böyle  bir  perspektif geliştiremeyen bir projenin ise, ekonomik düzlemdeki sömürü ve bağımlılık ilişkileri  devam  ederken,  siyasal  anlamda  demokrasinin  gelişeceğini düşünmesi gerçekçi görünmemektedir. Radikal  demokrasiye  yönelik  bir  diğer  eleştiri  ise  sosyalist  sınıf anlayışının ortadan kaldırılmasına yöneliktir. Bu bakımdan post-marksist bir anlayış tarzıyla demokrasi ilkelerinin yeniden kurgulanmasının, işçi sınıfının mücadelesini  engellemeye  yönelik  bir  girişim  olduğu  yönünde  görüşler mevcuttur. 5. MÜZAKERECİ DEMOKRASİ 5.1. Kavram Müzakereci  demokrasi  kapsamında   müzakere   kavramı,  ilgili kimselerin kendilerini ilgilendiren herhangi bir meselede karar vermeden önce, birbirlerini ikna etmek ve ortak bir karara varabilmek için yapması gereken istişare sürecini ifade eder. Bu bağlamda müzakereci demokrasi, toplumu ilgilendiren meselelerle ilgili kararların böylesi bir tartışma süreci içerisinde alınması gerektiğini belirtir.  İnce nin  Dryzek ten  aktardığı  üzere;  müzakereci  demokrasi,  belli ilkelerini  temsili  demokrasi  ile  doğrudan  demokrasiden  alan,  siyasal  ve hukuki  ilişkilerin  merkezine   kamusal  müzakere   kavramını  koyan, meşruiyetini  oylama  faaliyetinde  değil  rasyonel  müzakere  sürecinde temellendiren  ve  liberal  demokrasinin  katılımcı  bir  anlayışla  yeniden kurgulanmasını gerektiğine vurgu yapan bir anlayıştır. Müzakereci demokrasi (deliberative  democracy)  kavramı  ilk  kez  Joseph  M.Besette  tarafından  Deliberative  Democracy:  The  Majority  Principle  in  Republican Government  adlı makalede kullanılmıştır. 5.2. Müzakere Süreci Müzakere  sürecindeki  temel  argümanlardan   ortak  mesele   kavramı oldukça önemlidir. Bu süreçte tartışılacak meseleler nasıl belirlenecektir?                                                  31  Gülenç K.,  Post-Marksizm, Radikal Demokrasi ve Eleştirileri , Yeditepe de Felsefe Dergisi, İstanbul 2010, s.167-168. 32  Özdemir, s.84 33  Erdoğan M.,  Müzakereci Demokrasi ve Sınırları , İstanbul Ticaret Üniversitesi Sosyal Bilimler Dergisi, Yıl:2012/2 Güz, Sayı:22, s.27. 34  İnce, s.88. 805H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 Benhabib e göre; herkesin ortak çıkarı olarak kabul edilen meseleler, özgür ve  eşit  bireyler  arasında,  rasyonel  ve  adil  biçimde  yürütülen  kolektif müzakerelerden kaynaklanmalıdır. Peki, bu müzakere sürecine katılımda esas alınacak ilkeler nelerdir? Iris Marion Young, bu süreçte katılımcıların her birinin öneri sunma ve eleştirme konusunda  eşit  fırsatlara  sahip  olması  ve  baskıdan  bağımsız  bir  ortam yaratılması gerektiğini belirtir. Buna göre müzakere sürecinde hiç kimse belli önerileri  kabul  ettirme,  zorlama  veya  tehdit  etme  eğilimi  içerisinde olmamalıdır. Müzakere sürecinde amaç belli bir ortak fayda değil, herhangi bir ortak faydayı bulmaktır. Yani burada ortak fayda kavramı bu sürecin neticesinde şekillenir, sürece katılanlar tarafından üretilir. Ortak fayda noktasında bir karara varılamazsa durum ne olacaktır? Bu durumda taraflar, birbirlerinin görüşlerine saygılı bir biçimde ihtilaflarıyla yaşamaya devam edecektir. Cohen, ortak bir karara varılamaması durumunda müzakere sürecinin yerini seçimin alacağını ve bu seçimde çoğunluğun aldığı kararların uygulanacağını ifade eder. 5.3.  MÜZAKERECİ  DEMOKRASİNİN  İLKELERİ  ve  J. HABERMAS Müzakereci  demokraside  olması  gereken  temel  ilkeler  yazarlar tarafından farklı şekilde dile getirilmiştir. Bu yazarların görüşlerine kısaca değinmek  gerekirse;  -Cohen  eşitler  arası  özgür  bir  müzakere  sürecinin varlığını şart koşar. Bu süreçte müzakereye katılanların bağımsız ve işbirliği içerisinde  hareket  etmesi  gerektiğini  belirtir.  Müzakerenin  sürekliliği  de Cohen in  savunduğu  önemli  ilkelerden  biridir.  Greiff  ise  müzakerenin tartışma biçiminde gerçekleşmesi gerektiğini ifade eder. Ona göre müzakere herkese açık ve baskıdan uzak olmalıdır. Greiff, mantığa dayalı uzlaşmanın müzakere süreci için önemli olduğuna vurgu yapar.  Benhabib adil ve eşit bir süreç yaşanması gerektiği yönünde tavır ortaya koyar.  Ona  göre  konuşma  edimlerini  başlatma,  soru  sorma  vs.  haklar bakımından herkes eşit olmalıdır. Belirlenen konuşma konularını herkesin                                                  35 Benhabib S., Demokrasi ve Farklılık, (Çev. Zeynep Gürata, Cem Gürsel), İstanbul, 1999, s.104-105. 36 Young I. M.,  İletişim ve Öteki: Müzakereci Demokrasinin Ötesinde , s.178. İçinde(Benhabib)  37 Sitembölükbaşı, agm., s.148. 38 İnce, s.91. 39 İnce, s.90. 40 Tunç,  s.1129. 806Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  sorgulama  hakkı  bulunmaktadır,  ayrıca  müzakere  konularına  yönelik kısıtlamalara yer verilmemesi gerekir. Son olarak Keyman farklı kimliklerin bu süreçte yer almasını demokratik yönetimin bir gereği olarak görür. Ayrıca sivil toplum, süreçteki iletişimsel aklın önemli bir parçasıdır. Bu süreçte zıtlıklar yerini uzlaşmacı bir tavra bırakmalıdır. Görüldüğü  üzere  yazarlar  müzakere  konularının  sınırlandırılması gerektiğine  dair  bir  ilkeye  yer  vermemiştir.  Benhabib  liberal  demokrasi anlayışından farklı olarak, bireysel hak ve özgürlüklerin de kamusal alanın kapsamı içerisinde olduğunu belirtir. Bu ilkeler ışığında temellendirilen müzakereci demokrasiye öncülük eden  isim  ise,  Jurgen  Habermas tır.  Habermas,  marksizmden  esinlenen Frankfurt Okulu nun ikinci kuşak temsilcisidir. Habermas, demokrasinin hayata geçirilebilmesi için uzlaşmanın önemine ve gerekliliğine vurgu yapar. Ona göre müzakereci demokrasi neticesinde ortaya çıkacak kararın, tahakkümün olmadığı bir tartışma süreci sonunda alınması ve uzlaşmayı yansıtacak şekilde rasyonelleşmiş bir niteliğe sahip olması gerekir. Demokratik tartışma Habermas için 3 aşamadan meydana gelmektedir.  İlki,  uzlaşma  yani  ortak  kültürel  yönelimlerin  belirlenmesi, ikincisi rakipleri karşı karşıya getiren çatışma ve son olarak çatışmanın hukuki çerçevesini oluşturan anlaşmadır. Habermas, ileri sürmüş olduğu demokrasi modelinin yalnızca siyasi alanda  değil  aynı  zamanda  kültürel  ve  sosyal  alanlarda  da  düşünülmesi gereken bir model olduğunu belirtir. Bu bağlamda sosyolojik bir içeriğe de sahip olan yurttaş kavramı ön plana çıkmaktadır. Ona göre yurttaş, bütün adına  hareket  eden  bir  temsilci  sıfatını  haiz  değildir.  Ayrıca ÖZALP ın aktardığı  üzere,   Yurttaşlar  sistem  içerisinde  körü  körüne  hareket  eden bağımlı değişkenler olarak da kabul edilemez 46. Sonuç olarak, müzakereci kuramda yurttaş kavramı, kendilerini ilgilendiren konularda herkes gibi özgür ve bağımsız olarak müzakereye katılma hakkına sahip bireyleri ifade eder.                                                  41  Benhabib, s.105. 42  Özdemir, s.86. 43  Üstüner F.,  Radikal Demokrasi:  Liberalizm mi, demokrasi mi? Evet, Lütfen! , ODTÜ Geliştirme Dergisi, Aralık 2007, s.324. 44  Akyüz H.,  Eleştirel Toplumsal Kuram ve Jurgen Habermas , Kazım Karabekir Eğitim Fakültesi Dergisi, Yıl:2004, Sayı:10, s.2. 45  Güriz A., Feminizm, Postmodernizm ve Hukuk, Ankara, 1997, s.95. 46  Özalp, s.9. 807H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 Demokrasinin  üç  normatif  modeli  olduğunu  kabul  eden  Habermas, bunları liberal, cumhuriyetçi ve kendisinin öncülüğünü yaptığı müzakereci demokrasi modeli olarak ifade eder. Habermas, müzakereci modelin liberal model ile cumhuriyetçi model arasında yer aldığını belirtir. Bu bağlamda temel hak ve özgürlüklerle ilgili anayasal bir çerçeve oluşturması, çoğunluğun yönetimi,  temsil  ve  usule  dayalı  hakkaniyet  gibi  kazanımlardan  dolayı liberalizmi, müzakereci boyutu ve kamusal alana atfettiği önem bakımından da cumhuriyetçi modeli önemser. Buradan da anlaşıldığı üzere Habermas, uzun bir geçmişe sahip olan demokratik gelenekleri küçümsemekten kaçınır. Müzakereci  demokrasi  kuramında  kamusal  alan  kavramı  oldukça önemlidir. Bu akımın en önemli temsilcisi olan Habermas, kamusal alanı şöyle tanımlar:  Özel şahısların kendilerini ilgilendiren ortak bir mesele etrafında  akıl  yürüttükleri,  rasyonel  bir  tartışma  içine  girdikleri  ve  bu tartışmanın  neticesinde  o  mesele  hakkında  ortak  kanaati,  kamuoyunu oluşturdukları süreç, araç ve mekânların tanımlandığı alandır 48. Habermas, kamusal alanı, toplumun bütününü etkileyen meselelerin ortaya çıkarıldığı, tartışıldığı ve yorumlandığı bir zemin olarak görür. Müzakereci (sorgulayıcı) demokrasi  kuramında,  halkın  karar  alma  süreçlerine  katılımıyla gerçekleştirilen  kamusal iletişim mekânının  varlığı, demokratik yönetimler için  zorunluluk  arz  eder.  Bu  bakımdan  kamusal  iletişim  mekânının temellendiği ilkeler şu şekilde özetlenebilir: -Kamusal alan, olabildiğince çok sayıda insanın erişimine açık olan ve çeşitli toplumsal deneyimlerin paylaşılabildiği bir formu gerekli kılar. -Farklı düşünceler ve görüşler rasyonel bir tartışma içerisinde karşı karşıya gelmektedir. -Kamusal  alanın  temel  görevi,  hükümet  politikalarının  sistemli  ve eleştirel biçimde denetlenmesine yönelik olmalıdır. Habermas ın  kamusal  alan  anlayışı  diğer  modellere  göre  farklılık gösterir.  Bunun  en  önemli  nedeni,  ekonomi  dışı  gönüllü  birliklerin oluşturduğu kamusal alanın varlığıdır. Habermas ın kamusal alanında; kültür dernekleri, medya, sendikalar, tartışma kulüpleri ve vatandaş forumları yer alırken, firmalar, şirketler, iş dünyasına vs. yer yoktur.                                                  47  Bayram A. K.,  Topluluk, İktidar İlişkileri, Birey ve Müzakereci Demokrasi , Liberal Düşünce Dergisi, Yıl:16, Sayı:61-62, 2011, s.113. 48  Yüksekbaba Ü., Habermas ve Kamusal Alan: Burjuva Kamusallık İlkesinden İletişimsel Kamusallığa Geçiş, İstanbul, 2012, s.89. 49  Kaya Erdem, s.13. 50  Sunay, s.57. 808Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  Müzakereci demokrasi modelinde liberal demokrasiden farklı olarak; demokrasinin merkezinde bireysel oy verme işlemi değil, kamusal alanda ortaya konan düşünceler yer alır. Bu bağlamda düşüncelerin özgürce ifade edilebilmesine dayalı demokratik teori, salt oy verme merkezli demokratik teorinin yerini alır. Oy verme merkezli görüşlerde demokrasi sabit tercihler ve çıkarlar arasında sıkışmıştır. Oysa müzakereci demokraside önemli olan oy verme öncesindeki kanaat ve irade oluşumunun iletişimsel süreçleridir. Habermas ı bu anlamda ayırt edici kılan, kendi ilkelerini ortaya koyduğu modelin fiilen uygulanabilirliğinden ziyade, ortak meseleler üzerine çözüm arayan,  tartışan,  farklılıklara  ait  düşünceleri  dışlamayan  ilkeleri benimsemesidir. Çıkara  dayalı  demokrasi  modelinde  bireyler  kendi  çıkarları  için seçimlere katılma eğilimi gösterirler. Yani burada demokratik karar almanın amacı, hangi politikanın ne kadar sayıda insana hizmet edeceğiyle alakalıdır. Bu yüzden de her birey kendi çıkarlarını tanımlar ve bu doğrultuda oy kullanır. Oysa müzakereci modelde amaç ortak yararı tartışmaktır. Yurttaşlar kendi özel çıkarlarını en üst düzeye çıkarmak yerine, kamusal müzakere aracılığıyla kamusal amaca hizmet edecek şekilde tercihlerini belirler. 1980 li yıllarda ortaya çıkan radikal demokrasi hareketi temelde iki bileşenden oluşmaktadır. Bunlardan biri müzakereci demokrasi, diğeri ise agonistik  demokrasi  teorisidir.  Her  iki  model  de  liberal  kurumlardaki meşruiyet  krizini  çözme  hedefindedir;  ancak  farklı  ilke  ve  usulleri benimserler.  Buna  göre,  müzakereci  demokrasi  anlayışının  konsensusa ulaşmak amacında olduğunu söyleyen agonistler, kaçınılmaz biçimde farklı kimliklerin dışlanacağını belirtirler. Agonistler kimlik ve farklılık arasında çözümsüz bir paradoks olduğunu iddia ederler. Demokrasinin de bu gerçeklik üzerine inşa edilmesi gerektiğini söylerler. Ayrıca müzakereci demokrasinin siyasi iktidarı bertaraf etme düşüncesine karşı, agonistler buna karşı çıkar. Agonistik demokrasi, iktidarın bertaraf edilmesini değil, demokratik değerlere daha fazla uyan iktidar biçimlerinin varlığını hedefler. 5.4. YEREL YÖNETİMLERDE MÜZAKERECİ DEMOKRASİ Tarihsel  süreç  içerisinde,  demokrasiye  katkı  bağlamında,  yerel yönetimler önemli bir görev üstlenmiştir. Peki, yerel yönetimlerin demokratik olma gibi bir zorunluluğu var mıdır? John Stuart Mill bu soruya olumlu yanıt                                                  51 Erdoğan, Müzakereci Demokrasi, s.31. 52 Özalp, s.11. 53 Young, s.175-176. 54 İnce, s.89. 809H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 vermektedir.  Mill,  demokrasi  ve  yerel  yönetimler  arasında  doğrudan  ve zorunlu bir ilişki bulunduğunu ifade eder. Ona göre halk vergi ödediğine göre ulusal düzeyde olduğu gibi yerel düzeyde de alınan kararlar bakımından söz sahibi  olmalıdır.  Bunun  yanında,  yerel  yönetimlerin  gerek  demokrasinin kurulmasında  gerekse  sağlam  bir  zeminde  uygulanmasında  okul  görevi üstlendiğini ifade etmektedir. Yerel  yönetimlerde  müzakereci  demokrasinin  nispeten uygulanabilmesine olanak sağlayan kurum kent konseyidir. Kent konseyleri 5393 sayılı Belediye Kanunun 76. maddesinde düzenlenmekle birlikte, bu kurumla ilgili Kent Konseyi Yönetmeliği de bulunmaktadır. Kent konseyleri, vatandaşların  karar  alma  süreçlerine  katılması,  yerel  demokrasiyi güçlendirmesi, yerel halkı bir araya getirmesi ve onlar arasında fikir teatisine olanak sağlaması açısından oldukça önemlidir. İlgili kanun maddesinde de sosyal yardımlaşma ve dayanışmanın, saydamlığın, hesap sorma ve hesap vermenin, nihayet katılım ilkesinin önemine değinilmiştir. Aynı maddenin ikinci  fıkrasında  kent  konseyinin  kamu  kurumu  niteliğindeki  meslek kuruluşları,  üniversiteler,  siyasi  partiler,  üniversiteler  vs.  sivil  toplum kuruluşlarının  temsilcilerinden  oluştuğu  ifade  edilmiştir.  76.  maddenin üçüncü  fıkrasında  ise,  kent  konseyinde  oluşturulan  görüşlerin  belediye meclisinin ilk toplantısında gündeme alınarak değerlendirilmesi gerektiği hükme bağlanmıştır. Yerel birimlerde bir diğer katılım şekli, 5393 sayılı Belediye Kanununun 77.  maddesinde  yer  alan  belediye  hizmetlerine  gönüllü  katılımdır.  Bu maddede belediyenin sağlık, eğitim, spor, çevre vs. hizmetlerinde gönüllü kişilerin  katılımını  sağlamaya  yönelik  programlar  uygulaması  gerektiği yönünde hüküm yer almaktadır. Uluslararası  alanda  konunun  önemine  değinecek  olursak,  Avrupa Konseyi nin hazırladığı Avrupa Kentsel Şartı-1 in  Halk Katılımı ve Kent Yönetimi   bölümünde,  halk  katılımının  yerel  düzeydeki  önemine  vurgu yapılmıştır. Yerel yönetimlerin hizmetlerini yerine getirebilmesi için zaman zaman mali  sıkıntıya  düştüğü  de  görülmektedir.  Bu  sıkıntıların  giderilebilmesi anlamında  da  kent  konseyi  ve  kent  dinamiklerinin  yönetime  katılması sağlanmalıdır.                                                  55  Kaypak Ş.,  Yerel Yönetimlerde Katılımcı/Müzakereci Demokrasi Sürecinde Sivil Toplum Kuruluşlarının Önemi , Uluslararası Yönetim, İktisat ve İşletme Dergisi, Cilt:8, Sayı:17, 2012, s.176. 56  Kaypak., s.189. 810Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  5.5.  MÜZAKERECİ  DEMOKRASİNİN  KURUMSALLAŞMASI YÖNÜNDE ORTAYA ATILAN DÜŞÜNCELER Müzakereci  demokrasinin  kurumsallaşmasına  yönelik  ortaya  atılan düşüncelerden   Vatandaş  Jürileri   kuramı,  Smith  ve  Wales  tarafından geliştirilmiştir. Bu kuram, müzakereci demokrasinin kapsayıcılık, müzakere ve vatandaşlığa ilişkin ilkeleri esas alır. Vatandaş Jürileri kuramı, gelişigüzel seçilmiş bir grup vatandaşın belli bir konuyu müzakere etmek üzere bir araya gelmesiyle oluşur. Evans  ve  Boyte  ise   Serbest  Alanlar   olarak  nitelendirdikleri teorilerinde, herkese açık tartışma ortamlarının oluşturulmasını öngörürler. Burada insanlar açık ve katılımcı bir karakterde daha derin bir grup kimliğine kavuşur. Ayrıca toplumla ilgili yetenekleri ve işbirliği değerlerini öğrenirler. Serbest  alanlar,  insanların  geçmişten  gelen  kimliklerini  ve  günlük yaşantılarını demokratik bir tarza dönüştürmeyi hedefler. Serbest alanlar aracı kurumlar olarak işlev görür, şöyle ki; bu kurumlar bireyin özel dünyası ile devlet arasında bulunan ve kar amaçlı olmayan dini mabetler, okullar gibi hizmet kuruluşları aracılığıyla uygulamaya konulur.  Vatandaş Birlikleri  ise müzakereci demokrasinin kurumsallaşmaya yönelik bir diğer modelidir. Bu birlikler, vatandaş temelli kuruluşlar olarak bütün vatandaşlara açıktır. Ayrıca siyasi partilerden uzak ve bağımsız bir şekilde faaliyet gösterir. Vatandaş birliklerinin amacı, vatandaşların öncelikli sorunlarının  tespit  edilerek  bunlar  üzerinde  müzakere  yapılmasıdır. Müzakereler neticesinde ortaya çıkan gerekli öneriler doğrultusunda ilgili karar  mekanizmalarını  etkilemek  de  bir  diğer  amaçtır.  Bu  sayede vatandaşların  gündemdeki  gelişmelere  yakın  tutulması,  yerel  yönetim üzerinde  denetim  kurulması,  politika  konularının  kamu  görevlileriyle tartışılması gibi hedeflere de ulaşılmış olacaktır. Bu birlikler vatandaşları eğiterek onlara önderlik vasfını kazandırmayı amaçlar. Müzakereci demokrasinin pratikte uygulanma şekline yönelik ilkeler içeren  bu  görüşler,  müzakereci  demokrasinin  zayıf  yönlerini  görmemiz açısından da önem arz etmektedir. 6.  MÜZAKERECİ DEMOKRASİYE YÖNELTİLEN ELEŞTİRİLER  Müzakere sürecinde konu bakımından bir sınırlandırmanın olmaması liberal  yazarlar  tarafından  kabul  görmemektedir.  Bu  bağlamda  Rawls, kamusal aklın kullanılmasının bütün siyasi sorunlar için geçerli olmadığını                                                  57  Sitembölükbaşı, s.154. 58  İbid 59  Sitembölükbaşı, s.155. 811H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 ifade etmiştir. Rawls a göre, siyasi meselelerden yalnızca anayasal esaslar ve temel adalet sorunları kamusal tartışma kapsamına girmelidir. Ayrıca her konunun tartışılabileceği düşüncesi bireysel özgürlükler bakımından kaygı verici sonuçlar doğurabilir. Pennington yapılmış olan birçok araştırma sonucunda, bilgi sağanağı altında kalan grupların müzakere öncesi görüşlerini pekiştirme eğilimine girdiklerini ifade etmiştir. Diana Mutz ise yaptığı araştırmalar neticesinde müzakereci  demokrasi  için  gerekli  olan  açık  düşüncelilik  ve  hoşgörüyü gösterenlerin siyasi aktivistler değil, aktif politikadan kaçınma eğilimindeki kişiler olduğunu belirtmiştir. Mutz, siyasi aktivizme girenlerin partizan ve hoşgörüsüz  ve   kesin  inançlı   kişiler  olduğunu  belirtir.  Bu  kimselerin tartışmaya  giren  farklı  görüşlere  karşı  radikal  bir  tutum  takınması  daha muhtemeldir. Bir diğer eleştiri de müzakereci kuramın eşitlik anlayışına yöneliktir. Müzakereci demokrasi kuramcıları, siyasal ve ekonomik gücü bir tutmanın konuşmacılara eşit bir ortam sağlayacağını varsayar. Oysa insanların siyasal ve ekonomik eşitlikten yoksun olması, onların eşitlik ilkesinin zedelenmesi için  tek  neden  değildir.  Bunun  dışında;  içselleştirilmiş  duygular,  kimi insanların konuşma üslubunun değersiz görülmesi veya aksine üslubunun yüceltilmesi gibi durumlar da eşitlik faktörünü doğrudan etkiler. Müzakerenin eşit konuşmacılar arasında yapılması hedefleniyorsa, siyasal ve ekonomik güç dengesizliklerinin  yanında,  kültürel  farklılıkların  da  ortadan  kaldırılması gerekir.  Müzakereci demokrasinin teoride ortaya koymuş olduğu eşitlik ilkesinin uygulamada nasıl hayata geçirileceği bir diğer merak konusudur. Sonuç olarak müzakereci  modelde  teorik  olarak  bir  eşitlik  kavramı  mevcut  olsa  dahi cinsiyet, kültür, ırk gibi farklılıkların aynı ortamda ve eş zamanlı olarak hayata geçirilmesi, uygulamada pek mümkün görünmemektedir. Müzakereci demokrasiye karşı yöneltilen bir başka eleştiri, bu modelin katılımda  gönüllülük  prensibini  kabul  etmesine  yöneliktir.  Bu  bakımdan müzakereci  demokrasinin  meşruluğuna  kimi  yazarlarca  şüpheyle yaklaşılmıştır. Bilindiği üzere müzakereci demokrasi bireylerin müzakereye katılımı konusunda özgürlüğün ve eşitliğin önemine vurgu yaparken aynı                                                  60 Sunay, s.60. 61 Erdoğan, Müzakereci Demokrasi, s.36-37. 62 Young, s.178. 63 Özalp,  s.9.  812Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  zamanda katılımın gönüllü olması gerektiğini belirtir. Müzakereye katılımın gönüllü  olması,  katılımın  düşük  olmasına  veya  zamanla  düşmesine  yol açabilecek ve bu nedenle kapsamlılık ilkesinin zarar görmesi söz konusu olabilecektir. Sonuç olarak, düşük katılımlı bir müzakere sürecinde alınacak kararların, bu sürece katılmayan çoğu insanı etkileyecek olması, bu demokrasi türünün meşruluğuna yönelik ciddi şüphelere yol açmaktadır.   Müzakereye  katılacak  kimselerin  niteliğine  ilişkin  de  birtakım  soru işaretleri  bulunmaktadır.  SİTEMBÖLÜKBAŞI  haklı  olarak  şu  soruyu gündeme getirir:  Gerçeklere nüfuzu daha kısıtlı olan eğitim düzeyi düşük kimselerle, akılcı tartışmayı daha rahat yürütebilecek eğitim düzeyi yüksek olanlar  nasıl  ortak  paydada  buluşacaktır?  Benzer  şekilde,  müzakereci demokrasi, tartışmaya katılan kimselerin ön yargılardan ve duygusallıktan uzak olduğunu varsayar. Oysa müzakereye katılan kişilerin bu niteliklere sahip olacağı konusunda kesinlik bulunmamaktadır. YOUNG  ise,  müzakereci  demokrasi  anlayışının  tarihsel  açıdan kökenlerine  inerek  dışlamacı  bir  yapıya  sahip  olabileceğini  belirtir. YOUNG a  göre  müzakereci  iletişim  modeli  Batı nın  özgül  kurumsal bağlamlarından kaynaklanır: Bilimsel tartışma, modern parlamentolar ve mahkemeler.  Bu  kurumlar  burjuva  devriminin  egemen  kurumlarından bazılarıdır. Ancak söz konusu kurumlar aydınlanma döneminden beri erkek egemen kurumlar olmuşlardır; sınıf ve ırk ayrımının olduğu toplumlarda ise beyaz ve üst sınıf egemenliğine dayalı kurumlar olarak işlevlerini yerine getirmişlerdir. Bilindiği üzere Habermas ın müzakereci demokrasi modelinde, farklı sınıflara mensup bireylerle diğer bireyler eşit haklara sahiptir. Ancak burada farklılıkların kamusal alanda neye göre ve nasıl tanımlanacağı konusu ciddi bir sorun teşkil etmektedir. Müzakereci demokrasi kuramı, müzakere sürecinin çatışan değerlere sahip bireyler arasında uzlaşmacı anlayışı teşvik ettiğini iddia etmektedir. Oysa kimi yazarlar bu sürecin mutabakat üretmek yerine çatışmayı teşvik edebileceğini vurgular. Müzakere neticesinde kararlar nihayet çoğunlukla alınacaktır. Sözü edilen kararların herkesi –doğal olarak azınlıkta kalanları da- bağlayıcı nitelikte olması toplumsal çatışmayı da beraberinde getirebilir. Bu                                                  64  Tunç, s.1129. 65  Sitembölükbaşı, s.157. 66  Tunç, s.1130. 67  Young, s.178. 68  Özalp, s.9. 69  Erdoğan, Müzakereci Demokrasi, s.35-36. 813H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817 durum özellikle müzakereye katılan farklı kültür gruplarında kendini gösterir. Bireyler kendi kültürlerine bağlılık konusunda tavizkar olamayacakları için başka  kültürlerin  düşüncelerini  ortak  bir  potada  eritmek  anlayışını reddedebilirler.  Sonuç olarak müzakereci demokrasi; eşitlik, tarafsızlık, bağımsızlık, özgürlük gibi temel kavramlarla ilintilidir. Yani müzakereci demokrasi birden fazla idealin bir arada olduğu ilkeler bütünüdür. Bu ilkeler söz konusu süreçte kolektif  olarak  gerçekleşmek  durumundadır;  aksi  halde  müzakerenin meşruiyetine şüpheyle yaklaşılacaktır. SONUÇ Halkın kendini ilgilendiren kararlara aktif olarak katılması demokrasinin en temel prensiplerinden birisidir. Bu husus aynı zamanda demokrasinin ahlaki yönünü de oluşturur. Tarihsel  süreçte  doğrudan  demokrasinin  uygulanma  imkânı  ortadan kalkınca  temsil  kavramı gündeme gelmiş ve bu kavram yurttaş iradesinin yönetime  yansıması  bakımından  bir  çare  olarak  düşünülmüştür.  Bunun neticesinde  de  günümüzde  demokrasiyi  benimsemiş  birçok  ülkede  halen uygulanmakta  olan  liberal  demokrasi  kavramı  ortaya  çıkmıştır.  Temsil sistemine dayanan liberal demokrasi özgürlük ve eşitliğe atfettiği önemden dolayı uzun yıllar boyu geçerliliğini sürdürmüştür. 1970 li yıllarda post-modern yaklaşımların ortaya çıkmasıyla modern anlayış  ve  bu  anlayışın  bir  ürünü  olan  liberal  demokrasinin  meşruluğu sorgulanmaya başlanmıştır. Liberal demokrasilerde halkın yönetime sadece seçimler  aracılığıyla  katılması  artık  günümüzde  değerini  yitirmiş görünmektedir.  İşte  tam  bu  noktada,  halkın  gerçek  anlamda  yönetime katılımını öngören radikal demokrasi kavramı ön plana çıkmaktadır. Radikal  demokrasi  kuramlarından  biri  olan  müzakereci  demokrasi kavramı, insanların kendilerini ilgilendiren meselelerle ilgili alınan kararlarda söz sahibi olmasını amaçlar. Bu bağlamda insanların müzakere sürecine katılımı noktasında sınıf, ırk, cinsiyet vb. ayrımlar yapılmaması, müzakereci demokrasinin  en  temel  özelliklerinden  biridir.  Benzer  şekilde,  müzakere sürecinde üzerinde durulacak konu bakımından da herhangi bir sınırlama söz konusu değildir. Sonuç olarak müzakereci demokrasi, gerek sürece katılan kişiler  bakımından,  gerekse  süreçte  ele  alınacak  konunun  belirlenmesi bakımından bir sınırlama öngörmemektedir. Ulusal  düzeyde  uygulanması  mümkün  görünmeyen  müzakereci demokrasinin, yerel yönetimlerde daha etkili bir biçimde uygulanacağı kabul 814Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  edilmektedir. Günümüzde yerel yönetimlerde demokrasi kavramına atfedilen önemin giderek arttığı göz önüne alınırsa, müzakereci demokrasinin bu sürece yapacağı katkı son derece önemlidir. Müzakereci demokrasinin uygulamada ciddi sorunlarla karşı karşıya kalacağı ifade edilmektedir. Her ne kadar müzakereci demokrasi kuramının işlerliğine bir takım eleştiriler yöneltilmiş olsa da, bu durum bu kuramın uygulanamayacağı  anlamına  gelmez.  Kaldı  ki  günümüz  liberal demokrasisinin  de  benzer  şekilde  yoğun  eleştirilere  maruz  kaldığı unutulmamalıdır. Son söz olarak günümüzde teknolojik ilerlemelerin de varlığı göz önüne alındığında, insanların devlet yönetimine aktif katılımı ve bu katılımın etkili sonuçlar doğuracağı düşünülebilir. İnsanların düşüncelerini özgürce ifade edebildiği bir  kamusal alan formu  kurulabilir ve ülke yönetiminde yahut idari yönetimlerde görev alanların bürokratların-idarecilerin bu forumda yer almasına olanak sağlanabilir.    815H. Gökçe Zabunoğlu                                             Ankara Üni. Hukuk Fak. Dergisi, 66 (4) 2017: 7795-817",
     "Kaynakça": "AKYÜZ,  Hüseyin,   Eleştirel  Toplumsal  Kuram  ve  Jurgen  Habermas ,  Kazım Karabekir Eğitim Fakültesi Dergisi, Yıl:2004, Sayı:10, s.1-10. BAYRAM,  Ahmet  Kemal,   Topluluk,  İktidar  İlişkileri,  Birey  ve  Müzakereci Demokrasi , Liberal Düşünce Dergisi, Yıl:16, Sayı:61-62, 2011, s.111-120 BENHABİB, Seyla, Demokrasi ve Farklılık, (Çev. Zeynep Gürata, Cem Gürsel), Mart 1999. ÇAL,  Sedat,   Demokrasi  ve  Hukuk  Üzerine ,  Zabunoğlu  Armağanı,  Ankara Üniversitesi Yayınları, No:316, s.221-313. ERDOĞAN,  Mustafa,   Müzakereci  Demokrasi  ve  Sınırları ,  İstanbul  Ticaret Üniversitesi Sosyal Bilimler Dergisi, Yıl:2012/2 Güz, Sayı:22, s.25-43. ERDOĞAN, Mustafa, Anayasal Demokrasi, 10.Basım, Eylül 2013. EROĞUL, Cem, Devlet Yönetimine Katılma Hakkı, 2.Baskı, Ekim 1999. GÜLENÇ, Kurtul,  Post-Marksizm, Radikal Demokrasi ve Eleştirileri , Yeditepe de Felsefe Dergisi, İstanbul 2010, s. 138-186. GÜRİZ, Adnan,  Feminizm, Postmodernizm ve Hukuk , AÜHFD, No:521. HOLDEN, Barry, Liberal Demokrasiyi Anlamak, (Çev. Hüseyin Bal) Mart 2007. İNCE, Murat,  Çağdaş Siyaset Felsefesinde Agonistik Politika , Doktora Tezi, Ankara 2011. KAYA ERDEM, Burcu,  Radikal Demokrasi Kuramı Bağlamında Yeni Medyanın Geleceği: Wikileaks Örneği , İletişim Fakültesi Dergisi, s. 5-24. KAYPAK, Şafak,  Yerel Yönetimlerde Katılımcı/Müzakereci Demokrasi Sürecinde Sivil Toplum Kuruluşlarının Önemi , Uluslararası Yönetim, İktisat ve İşletme Dergisi , 2012, s.171-196. NALBANT, Atilla,  Tarihsel Bağlamıyla Demokrasi ve Cumhuriyet Kavramları ya da  Atina  Demokrasisi  ile  Roma  Cumhuriyetinin  İdeolojik  ve  Kurumsal Yapıları , Argumentum Dergisi, Ocak 1992, Yıl:2, Sayı:18, s. 269-275. OKUTAN, Çağatay,  Post Marksist Düşüncede Radikal Demokrasi Projesi , Liberal Düşünce Dergisi, Cilt:11, No:41-42, Kış-Bahar 2006, s. 87-99. ÖZALP, Ahmet,  Liberal Demokrasinin Derinleştirilmesi Gereği Ve Müzakereci Demokrasi  s. 1-14. ÖZDEMİR, Gürbüz,  Farklılıkların Kesiştiği Coğrafyalar İçin Bir Öneri: Radikal Demokrasi  Yönetim Ve Ekonomi Dergisi, Yıl 2013, Cilt:20, Sayı:1, s. 73-93. SİTEMBÖLÜKBAŞI, Şaban,  Liberal Demokrasinin Çıkmazlarına Çözüm Olarak Müzakereci Demokrasi , Akdeniz İ.İ.B.F Dergisi (10) 2005, s. 139-162. 816Ankara Üni. Hukuk Fak. Dergisi, 66 (4) 2017: 795-817                                                                 Müzakereci Demokrasi  SUNAY, Reyhan,  Cumhuriyetçi-Liberal-Müzakereci Kamusal Alan Modelleri ve Türkiye de Kamusal Alanın Gelişimi , SUHF Dergisi, Cilt 10, Sayı 3-4, Yıl 2002 s. 51-78. ŞAHİN, Bican, Demokrasi Teorisinde Güncel Tartışmalar, 2008. TUNÇ, Hasan,  Demokrasi Türleri Ve Müzakereci Demokrasi Kavramı , Gazi Üniversitesi Hukuk Fakültesi Dergisi, C.XII, Y.2008, Sayı:1-2, s. 1113-1132. ÜSTÜNER, Fahriye, Radikal Demokrasi:  Liberalizm mi, demokrasi mi? Evet, Lütfen! , ODTÜ Geliştirme Dergisi, Aralık 2007,"
}