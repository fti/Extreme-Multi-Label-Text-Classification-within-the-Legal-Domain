{
     "Tip": "Makale",
     "Dergi İsmi": "",
     "Üniversite İsmi": "Ankara Üniversitesi",
     "Gün": "",
     "Ay": "",
     "Yıl": "2016",
     "Cilt": "65",
     "Sayı": "4",
     "Başlık": "KARAYOLUYLA YOLCU TAŞIMACILIĞINDAN KAYNAKLANAN AKDÎ SORUMLULUK",
     "Title": "Contractual Responbility Resulting From Passenger Transport By Road",
     "Yazar İsmi": [
          "Arş. Gör. Hüseyin TOKAT"
     ],
     "Danışman İsmi": "",
     "Anahtar Kelimeler": [
          "Yolcu Taşımacılığı",
          "Karayoluyla Yolcu Taşımacılığı",
          "Hukukî Sorumluluk",
          "Akdî Sorumluluk",
          "Kusurlu Sorumluluk"
     ],
     "Keywords": [
          "Passenger Transport",
          "Passenger Transport of Road",
          "Legal Liability",
          "Responsibility",
          "Defective Liability"
     ],
     "Özet": "Türkiye de yolcu taşımacılığında %89,8 oran ile karayolu taşımacılığı ilk sırada tercih edilmektedir. Karayolu taşımacılığından bahsedebilmek için taşımanın, trafik için kamunun yararlanmasına açık olan arazî şeridi, yol, otoyol, köprüler ve benzeri yapı ve alanlarda yapılması gerekir. Ayrıca, taşıma işinin makine gücüyle hareket eden bir araçla kamuya açık karayolunda yapılması  gerekir.  Karayolu  taşımacılığı  nedeniyle  zararın  ortaya  çıktığı hâllerde, belirli kişi veya kişilerin hukukî sorumlulukları gündeme gelir. Şöyle ki, zarar gören ile karayolu taşımacısı arasında, taşımayı konu edinen ivazlı bir sözleşme ilişkisinin varlığı,  taşımacının hukukî sorumluluğu  şeklinde adlandırılan sözleşmeye dayalı sorumluluğu doğurur. Söz konusu sorumluluk, taşıma faaliyetinin yolcuyu, bagajı veya yükü konu edinmesine ve zararın bunlardan  hangisini  etkilediğine  göre  şekillenir.  Bununla  birlikte,  kaza sonucunda zarar gören kişinin, her zaman karayolu taşımacısı ile akdî bir ilişki içinde olduğu düşünülemez. Bu durumda, motorlu aracın veya araçların, taşımacı ile aralarında herhangi bir sözleşme ilişkisi bulunmayan bir üçüncü kişiye  zarar  vermesi  hâlinde   motorlu  araç  işletenin  akit  dışı  hukukî sorumluluğu  gündeme gelir. Bu sorumluluk ise, sözleşme dışı temellere dayanan  tehlike sorumluluğu  olarak nitelendirilmektedir. Ayrıca, taşımacı ile aralarında sözleşmeden kaynaklanan bir taşıma ilişkisi bulunan yolcuların da  motorlu  aracın  neden  olduğu  zararlardan  ötürü  tehlike  sorumluluğu hükümlerine  müracaat  etmeleri  mümkündür.  Böyle  bir  durumda,  akdî sorumluluk ile akit dışı sorumluluk hükümlerinin yarışır ve zarar gören kişi dilerse  akdî  dilerse  akit dışı  sorumluluk  hükümlerine  başvurabilir.  Aynı zamanda, taşımacının akdî sorumluğu  ağırlaştırılmış kusurlu sorumluluk  olarak  nitelendirilmektedir.  Taşımacının  karayoluyla  yolcu  taşıma sözleşmesinden  kaynaklanan  aslî  borcu,  yolcuyu  varış  yerine  sağ  salim ulaştırmaktır. Bu bakımdan, yolcunun ölmesi, yaralanması veya cismanî bir zarara uğraması yolcuyu sağ salim taşıma borcunun ihlâli anlamına gelir.",
     "Abstract": "In Turkey, road transport is the first choice with 89.8% of passenger transport. In order to talk about road transport, it is necessary to carry out the carriage on roads, highways, bridges and similar structures and areas, which are open to traffic for traffic. In addition, the transport work must be done publicly on the open road with a vehicle moving with the machine power. The legal responsibilities of certain persons or persons come to the agenda in the case of the loss caused by road transport. That is, the existence of a mutual contractual relationship between the victim and the road carrier, which carries the subject matter of transport, creates a contractual responsibility called  the legal responsibility of the carrier . The responsibility is shaped by whether the transport is subject to a passenger, baggage or load and where the damage affects them. Nevertheless, it can not be assumed that the person who is damaged as a result of the accident is always in a contractual relationship with the road carrier. In this case, the  non-contractual legal liability of the motor vehicle operator  is incurred if the motor vehicle or vehicles damage a third person who has no contractual relationship with the carrier. This responsibility is described as  hazard responsibility  based on non-contractual grounds. In addition, it is possible for passengers who have a transit relationship with the transporter to enter into contractual provisions of the hazard liability for damage caused by the motor vehicle. In such a case, contractual liability and non-contractual liability provisions compete and the aggrieved person may resort to any request. At the same time, the carrier's contractual liability is described as  aggravated defective liability . The actual debt arising from the carriage contract of passenger transportation by road is to deliver the right of way to the destination. In this respect, the passenger's death, injury or loss of a passion means a violation of this obligation.",
     "Metin": "1950 lili  yıllara  kadar,  yolcu  ve  yük  taşımacılığı  ağırlıklı  olarak demiryolu  ulaşımıyla  yapılmıştır.  Ancak,  1950 lili  yıllardan  sonra  ise, demiryoluna verilen önemin giderek azalmasıyla birlikte karayolu taşımacılığı önem kazanmaya başlamıştır.  Sanayileşmenin her geçen gün daha da gelişmesi, nüfusun hızlı artışı ve yerleşim merkezlerinin büyümesine paralel olarak ulaştırma hizmetlerinde konfor, hız, ekonomi ve güvenilirlik açısından gelişmeler kaydedilmiştir. Bu ulaştırma  sistemleri  içinde,  yük  ve  yolcu  taşımadaki  çeşitli  üstünlükleri nedeniyle karayolu taşımacılığı ön plana çıkmıştır. Karayolu taşımacılığının bu taşımadan yararlanmak isteyen kimseler lehine geliştirilmesi, Türkiye de sektöre olan rağbetin son derece artması sonucunu doğurmuştur. Gerçekten, yolcu  taşımacılığında  %89,8  ile  karayolu  taşımacılığı  ilk  sırada  tercih edilmiştir. Bu artan talep nedeniyle, karayolu taşımacılığının yoğun olarak kullanılmaya başlaması ile birlikte 2014 yılında toplam bir milyondan fazla trafik kazası meydana gelmiştir. Bu kazaların büyük çoğunluğu maddî hasarlı iken 168.512 adedi ölüm ve yaralanmalı trafik kazasıdır.  Karayolu taşımacılığı nedeniyle zararın ortaya çıktığı hâllerde, belirli kişi veya kişilerin hukukî sorumlulukları gündeme gelir. Şöyle ki, zarar gören ile karayolu  taşımacısı  arasında,  taşımayı  konu  edinen  ivazlı  bir  sözleşme ilişkisinin varlığı,  taşımacının hukukî sorumluluğu  şeklinde adlandırılan, sözleşmeye dayalı sorumluluğu doğuracaktır. Söz konusu sorumluluk, taşıma faaliyetinin, yolcuyu, bagajı veya yükü konu edinmesine ve zararın, bunlardan hangisini etkilediğine göre şekillenir. Bununla birlikte, kaza sonucunda her zarar gören kişinin, her zaman karayolu taşımacısı ile akdî bir ilişki içinde olduğu düşünülemez. Bu durumda, motorlu aracın veya araçların, taşımacı ile aralarında herhangi bir sözleşme ilişkisi bulunmayan bir üçüncü kişiye zarar vermesi  hâlinde   motorlu  araç  işletenin  akit  dışı  hukukî  sorumluluğu gündeme  gelir.  Bu  sorumluluk  ise,  sözleşme  dışı temellere  dayanan  bir  tehlike sorumluluğu  olarak nitelendirilmektedir. Bununla birlikte, taşımacı ile aralarında sözleşmeden kaynaklanan bir taşıma ilişkisi bulunan yolcuların da  motorlu  aracın  neden  olduğu  zararlardan  ötürü  tehlike  sorumluluğu hükümlerine şartları elverişliyse müracaat etmeleri mümkündür. Böyle bir durumda, akdî sorumluluk ile akit dışı sorumluluk hükümlerinin yarışması söz konusu olacağından, zarar gören, dilerse akdî dilerse akit dışı sorumluluk hükümlerine başvurabilir.  Bu çalışma, karayolu ile yolcu ve bagaj taşımacılığı dolayısıyla kişilerin uğradıkları  zararlar  bakımından,  taşımacının,  sadece  akdî  sorumluluğunu incelemeyi  amaçlamaktadır.  Bu  nedenle,  çalışmada,  kişilerin  uğradıkları zararlar bakımından, motorlu aracının işletilmesi sebebiyle meydana gelen zararlar bakımından motorlu araç işletenin akit dışı hukukî sorumluluğundan bahsedilmemiştir.  I.  GENEL OLARAK KARAYOLU TAŞIMACILIĞI A) KARAYOLUYLA TAŞIMA FİİLİ 1- Taşıma Fiili  Genel  olarak  taşıma  fiili,  canlı  ya  da  canlı  olmayan  bir  unsurun (yolcu/bagaj), geçici ya da sürekli olarak mekân itibarıyla yer değiştirmesinin, insan iradesi doğrultusunda işletilen bir araçla sağlanması şeklinde ifade edilebilir.  Karayolu  Taşıma  Kanunun  3  üncü  maddesinde  ise  taşıma,  Yolcunun taşıta bindiği veya eşyanın taşımacıya teslim edildiği yerden varış noktasına götürülmesi  şeklinde ifade edilmiştir. Teknik anlamda taşıma fiilinden bahsedebilmek için, taşımanın, insan iradesine dayanması ve taşıma konusu unsurun hâricinde bir güç kullanılarak gerçekleştirilmesi gerekir. Zira, depremin etkisi nedeniyle savrulan ya da                                                  3   Taşımanın tarihsel süreci hakkında ayrıntılı bilgi için bkz., Atabek, Reşat, Eşya Taşıma Hukuku, Deniz Hukuku Hariç, İstanbul 1960, s. 1. Lojistik ve taşımacılık literatüründe, taşıma  kavramının  karşılığı  olarak   transport   kavramının,  hukuk  literatüründe  ise  carriage  kavramının kullanıldığı ve transport kavramı karşılığında taşımanın fiziksel hareket unsuruna vurgu yaptığı, carriage kavramı karşılığında taşımanın ise süreç unsuruna vurgu yaptığı hususunda bkz., Değirmenci, Nil Kula, Çoklu Taşıma İşleticisi Olarak Taşıma İşleri Komisyoncusunun Sorumluluklarına ve Sorumluluk Sigortası Himayesine İlişkin Bir İnceleme, İzmir 2012, s. 5. 4   Akkurt, Sinan Sami, Sivil Hava Yolu ile Yolcu Taşımacılığından Kaynaklanan Hukukî Sorumluluk, Ankara 2014, s. 5. 2912Ankara Üni. Hukuk Fak. Dergisi, 65 (4) 2016: 2909-2975  Tokat kendi motor gücüyle bir yerden bir yere götürülen aracın taşıma fiiline konu teşkil ettiğinin kabulü mümkün değildir.  Buna karşılık, yolcu taşımacılığında genellikle rastlanıldığı gibi, taşıma fiilinin başladığı yerde bitmesi, anılan fiili teknik anlamda taşıma olmaktan çıkartmaz. Bu nedenle, olumlu icraî fiilin (taşıma hareketinin) edim itibarıyla yerine getirilmiş olması yeterlidir. Meselâ, turistlerin gezi amacıyla belirli bir başlangıç noktasından alınıp tekrar aynı bitiş (varış) noktasına bırakılması hâlinde yer değiştirmenin gerçekleşmiş olduğu kabul edilebilir.  2- Taşıma Fiilinin Karayolunda Gerçekleşmesi Kara, demiryolu ve iç sularda yapılan taşımalara kara taşımaları adı verilmektedir. Kara tabirinden maksat ise, sadece karayolu değildir. Karayolu dışında meydana gelen taşımalar da kara taşıması olarak kabul edilir. Ancak, Karayolu Taşıma Kanunu anlamında kara taşımasından bahsedebilmek için, taşımanın, kamuya açık karayolunda gerçekleşmesi gerekir (KTK.m.2/I).  Taşımanın  karayolunda  gerçekleştirilmesi  durumunda  uygulanması düşünülebilen  başka  hükümler  de  söz  konusu  olmaktadır.  Gerçekten, Karayolları Trafik Kanunun 36 ncı maddesi bu hususu,  Bu Kanununda hüküm bulunmayan hâllerde, 6762 sayılı Türk Ticaret Kanunu, 2918 sayılı Karayolları Trafik Kanunu, 7937 sayılı Sigorta Murakabe Kanunu ve diğer ilgili mevzuat hükümleri uygulanır.  şeklinde ifade etmiştir. Karayolları Trafik Kanunun 3 üncü maddesinde ise karayolu,  Trafik için, kamunun yararlanmasına açık olan arazi şeridi, köprüler ve alanlardır.  şeklinde tanımlanmıştır. Bununla birlikte, Karayolu Taşıma Yönetmeliğinin 4 üncü maddesinde karayolu,  Trafik için kamunun yararlanmasına açık olan                                                  5   Gençtürk, Muharrem, Uluslararası Eşya Taşıma Hukuku – Genel Kavramlar – Gecikmeden Doğan Sorumluluk, İstanbul 2006, s. 16; Ülgen, Hüseyin, Karayolu ile Yolcu ve Bagaj Taşıma, Sorumluluk ve Sigorta Hukuku Bakımından İkinci Taşımacılık Sempozyumu, Bildiriler-Tartışmalar 24-25 Ocak 1985 Maçka-İstanbul, Ankara 1985, s. 6; Akkurt, Yolcu, s. 5-6. 6   Sözer, Bülent, Türk Hukukunda ve Uluslararası Hukukta Hava Yolu ile Yük Taşıma Sözleşmesi, 2. Baskı, İstanbul 2009, s. 1-2; Or, Zeynep, Türk Hukukunda Kara Yolu ile Yapılan Yolcu Taşımalarında Taşıyıcının Yolcuların Uğradığı Zararlardan Doğan Hukukî Sorumluluğu, Yayımlanmamış Yüksek Lisans Tezi, Ankara 2009, s. 7-8; Arkan, Sabih, Karada Yapılan Eşya Taşımalarında Taşıyıcının Sorumluluğu, Ankara 1982, s. 10-11; Gençtürk, s. 15-16; Akkurt, Yolcu, s. 6; Ülgen, Yolcu, s. 6. 7   Ülgen, Yolcu, s. 6.   2913Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  arazi şeridi, yol, otoyol, köprüler ve benzeri yapı ve alanları  şeklinde tanımlanmıştır.  Bu tanımlardan yola çıkarak karayolu taşımacılığından bahsedebilmek için, taşımanın, trafik için kamunun yararlanmasına açık olan arazî şeridi, yol, otoyol, köprüler ve benzeri yapı ve alanlarda yapılması gerekir. Bu nedenle, karada olsa dâhi, karayolu dışında yapılan taşımaların karayolu taşıması olarak kabul edilmemesi gerektiği ifade edilebilir. B) KARAYOLU TAŞIMACILIĞININ KONUSU 1- Taşınan Kavramı Karayolu taşımacılığının konusu, karayolu ile gerçekleştirilecek taşıma fiillerinin içerik yönünden kapsamını ifade eder. Taşıma fiilinin bu anlamda kapsamı ise  taşınan  olarak adlandırılır. Taşınan kavramının içeriğinin belirlenmesi ve taşıma konusu unsurların adlandırılması  noktasında  yeknesaklık  bulunmamaktadır.  Gerçekten  6102 sayılı Türk Ticaret Kanunun 850 inci maddesinin birinci fıkrasına göre,  Taşıyıcı, taşıma sözleşmesiyle eşya veya yolcu taşıma işini veya ikisini birlikte üstelenen kişidir. Eşya her türlü yükü de kapsar . Söz konusu hükmün birinci cümlesi, taşıma fiilinin içerik yönünden kapsamının sadece  yolcu  ve  eşya   ile  sınırlı  olacağı  izlenimini  uyandırmasına  rağmen;  söz  konusu hükmün ikinci cümlesi,  eşya  kavramını her türlü  yük ü kapsayacak bir şekilde  genişletmektedir.  Aynı  şekilde,  2918  sayılı  Karayolları  Trafik Kanununda, taşınan kavramı hakkında,  yolcu ,  eşya ,  yük  terimlerine çeşitli maddelerinde tek başına veya birlikte yer verilmiştir (KTRK.m.3, 12,31,65).  4925  sayılı  Karayolu  Taşıma  Kanununda  da  taşınan  kavramı hakkında,   yolcu   teriminin  yanında   eşya   terimine  de  yer  verilmiştir (KTK.m.3,5).  Bununla  birlikte,  Karayolu  Taşıma  Kanunun  3  üncü maddesinde eşya kavramı yükle eş değer bir şekilde kullanılmıştır. Karayolu  taşımacılığı  anlamında  taşınan  kavramını  insanlar,  insan dışındaki canlı varlıklar, ekonomik değeri olan nesneler, ekonomik değer arz etmedikleri için teknik anlamda eşya sayılamayan unsurlar ve üzerinde fiilî                                                  8   Ülgen, Yolcu, s. 6; Or, s. 6. 9   Akkurt, Yolcu, s. 9. 10  Akkurt, Yolcu, s. 9. 11  Zira  eşya  kavramı,  üzerinde kişilerin hâkimiyet tesis edebilecekleri, kişilik dışı, az veya çok iktisadî bir değer taşıyan maddî varlıkları ifade eder. Bkz., Ayan, Mehmet, Eşya 2914Ankara Üni. Hukuk Fak. Dergisi, 65 (4) 2016: 2909-2975  Tokat hâkimiyet  kurulmasına  elverişli  doğal  güçler  oluşturur.  Bu  bakımdan, karayolu  taşımacılığının  konusunun,  sadece  yolcu  ve  eşya  taşımacılığı olmayıp  daha  geniş  çaplı  olduğu  söylenebilir.  Öğretide,  taşıma  konusu insanlar için  yolcu , insan dışındaki taşıma konusu unsurlar için ise  yük  teriminin kullanılması gerektiği ifade edilmektedir. 2- Taşıma Konusu Unsurlar Karayoluyla yolcu taşımacılığında taşımacının aslî borcu olan yolcunun taşınması, hem yolcunun kendisinin taşınması hem de bagajının taşınması olarak ayırıma tâbi tutulabilir. Karayoluyla yük (eşya) taşınması çalışma konumuz dışında yer aldığı için, taşıma konusu unsurlar olarak yolcu ve bagaj inceleme konusu yapılacak ve yükten (eşyadan) bahsedilmeyecektir. a) Yolcu  Sözlük anlamıyla, yolculuk kavramı, ülkeden ülkeye veya bir ülke içinde bir yerden diğer bir yere gidiş veya geliş faaliyetini ifade eder. Bu yönüyle yolculuk,  belli  bir  başlangıç  noktasından  varış  yerine  kadar  bir  araçla gidilmesini içeren insan hareketidir. Yolcu sözcüğü ise, yolculuğa çıkmış kimse olarak tanımlanmaktadır.  Karayolu Taşıma Kanunun 3 üncü maddesine göre yolcu,  taşıtı kullanan sürücü ile hizmetliler dışında taşıtta bulunan kişileri  ifade eder. Karayolları                                                  Hukuku, I, Zilyetlik ve Tapu Sicili, 11. Baskı, Konya 2014, s. 17. Gençtürk, taşıma açısından eşyanın ekonomik bir değer arz etmesinin gerekli olmadığını, hattâ taşınan eşyanın üzerinde mülkiyet hakkının kurulmasına elverişli olup olmadığının da önemli olmadığını ifade etmektedir (bkz., Gençtürk, s. 14-15). 12  Sivil havayolu ile yolcu taşımacılığında taşınan kavramının kapsamı için bkz., Akkurt, Yolcu, s. 9. 13  Akkurt, Yolcu, s. 10; Sözer, Taşıma, s. 6. Taşıma hukuku bakımından yükün ekonomik değerinin bulunmasının gerekmediği ve üzerindeki aynî hak durumunun önemli olmadığı hususunda bkz., Akkurt, Yolcu, s. 10; Sözer, Taşıma, s. 6; Gençtürk, s. 14 – 15; Arkan, Karada Yapılan Eşya Taşımaları, s. 12. Gençtürk, eşya kavramının taşıma hukukunda geniş yorumlanması gerektiğini ifade etmekte ve eşyayı, taşınması mümkün olan ve maddî bir varlığı olan şey olarak tanımlamaktadır. Bu bakımdan yazar, para, mektup, kıymetli evrak, her türlü belge, canlı hayvan, katı, gaz, sıvı hâldeki maddelerin eşya taşıması olarak sayılması gerektiğini ifade etmektedir (bkz., Gençtürk, s. 14). 14  Akkurt, Yolcu, s. 10. Ayrıca bkz., http://www.tdk.gov.tr/index.php?option=com_bts& view=bts, (Erişim Tarihi, 16.11.2015). 15  Keleş, Ruşen, Kentbilim Terimleri Sözlüğü, 2. Baskı, Ankara 1988; Akkurt, Yolcu, s. 10. Ayrıca  bkz.,  TDK.  Güncel  Türkçe  Sözlük,  http://www.tdk.gov.tr/index.php?option= com_gts, (Erişim Tarihi, 24.10.2015).   2915Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  Trafik Kanunun 3 üncü maddesinde ise yolcu,  aracı kullanan sürücü ile hizmetliler  dışında  araçta  bulunan  kişileri   ifade  eder.  Öte  yandan, Karayolları Trafik Kanunun 3 ncü maddesinde  hizmetli ise,  araçlarda, sürücü hariç, araç veya taşıma işlerinde süreli veya süresiz çalışan kişiler ile iş makinelerinde sürücüden gayri kişileri  şeklinde tanımlanmıştır. Buna göre yolcu,  taşıma  sözleşmesine  dayanarak  motorlu  aracı  kullanan  sürücü  ile hizmetliler dışında araçta bulunan diğer kişiler şeklinde tanımlanabilir. Bir  kişinin  karayolu  taşımacılığı  anlamında  yolcu  sıfatına  sahip olduğundan bahsedilebilmesi için öncelikle, bu kişiyle taşımacı (taşıyıcı) arasında mevcut bir  taşıma ilişkisi nin bulunması gerekir. Bu ilişki ise karşımıza  taşıma sözleşmesi  şeklinde çıkmaktadır. Taşıma sözleşmesinin, mutlaka yolcu sıfatını taşıyacak kişi tarafından bizzat kurulması gerekmeyip, sözleşmenin karşı tarafının yolcu hesabına hareket eden bir başkası olması da mümkündür.  Bu  bakımdan,  yolcunun  temsilcisinin  taşıma  sözleşmesini akdedebileceği ifade edebilir. Aynı şekilde, taşıma sözleşmesinin üçüncü kişi yararına olacak şekilde kurulması, yararına sözleşme yapılan üçüncü kişinin yolcu sıfatını kazanabilmesi için yeterlidir.  Taşımacıyla  aralarında  herhangi  bir  taşıma  ilişkisi  bulunmaksızın motorlu araç içinde hazır bulunan kişilerin  yolcu  olarak kabul edilmeleri mümkün değildir. Bu bakımdan, hizmet sözleşmesiyle motorlu araç içinde faaliyet  gösteren  hizmetlilerin,   yolcu   olarak  nitelendirilmesi  mümkün değildir. Şüphesiz ki, taşımacının bilgisi olmaksızın motorlu araç içinde bulunan ve  kaçak yolcu  olarak tabir edilen kişilerin de yolcu olarak kabul edilmeleri mümkün değildir. Bu nedenle, kaçak yolcunun bir zarara uğraması hâlinde taşımacıyla kaçak yolcu arasında bir taşıma sözleşmesi bulunmadığı için taşımacının akdî sorumluluğu da söz konunu olmayacaktır. Buna karşılık, kaçak yolcu olarak kabul edilen kişilerin, taşıma faaliyeti dolayısıyla bir zarara uğramaları hâlinde 6098 sayılı Türk Borçlar Kanunun 49 uncu madde ve devamı hükümlerine dayanarak talepte bulunabilecekleri kabul edilmektedir.                                                  16  Kırman, Ahmet, Havayolu ile Yapılan Uluslararası Yolcu Taşımalarında Taşıyıcının Sorumluluğu, Ankara 1990, s. 25; Zeyneloğlu, Ahmet, Uygulamalı Taşıma Hukuku, Ankara 1980, s. 24; Or, s. 31.  17  Ülgen, Yolcu, s. 15; Or, s. 31-32; Akkurt, Yolcu, s. 11. 18  Akkurt, Yolcu, s, 11; Kırman, s. 26; Or, s. 31. 19  Birinci–Uzun, Tuba, Uluslararası Hava Taşımalarında Taşıyıcının Sorumluluğu, Ankara 2012, s. 49; Akkurt, Yolcu, s, 11; Kırman, s. 25-26; Or, s. 31; Ülgen, Yolcu, s. 15. 2916Ankara Üni. Hukuk Fak. Dergisi, 65 (4) 2016: 2909-2975  Tokat Yolcu kavramı, sadece, hayatta bulunan gerçek kişileri kapsar. Tüzel kişilerin ise yolcu sıfatını kazanmaları mümkün değildir. Buna karşılık, tüzel kişiler taşıma sözleşmesinin herhangi bir tarafını teşkil edebilir. Gerçekten Karayolu Taşıma Kanunun 3 üncü maddesine göre taşımacı,  taşımacı yetki belgesine sahip olan ve kendi nam ve hesabına taşımayı bir ücret karşılığı üstlenen gerçek veya tüzel kişiyi  ifade eder.  Ayrıca, Karayolu Taşıma Kanunun 2 nci maddesinin ikinci fıkrasına göre,  özel otomobillerle ve bunların römorklarıyla yapılan taşımalar, genel ve katma bütçeli dairelerle, il özel idareleri, belediyeler, üniversiteler ve kamu iktisadî  teşebbüslerine  ait  otomobillerle  yapılan  taşımalar,  Türk  Silahlı Kuvvetlerine ait motorlu taşıt ve bunların römorkları ile yapılan taşımalar, lastik tekerlekli traktörlerle çekilen römorklarla yapılan taşımalar bu Kanun hükümlerine tâbi değildir .  Bu bakımdan,  üniversitelerin personel servis araçlarıyla  yaptığı  taşımalar  Karayolu  Taşıma  Kanunu  hükümlerine  tabi değildir ve araç içindeki personel, bindiği aracın yolcusu değildir.                                                   20  Birinci–Uzun, s. 49. Cesedin / cenazenin ve insan dışındaki canlı varlıkların yolcu olarak nitelendirilmesinin mümkün olmadığı hususunda bkz., Akkurt, Yolcu, s. 20-26. 21  Mankiewicz, R., The Liability Regime of the International Air Carrier: A Commentary on The Present Warsaw System, Quetremont, Canada 1981, p. 169; Canpolat, A. Gül, Hava Taşıma Sözleşmesinde Taşıyıcının Sorumluluğu, Ankara 2009, s. 5; Akkurt, Yolcu, s. 13; Kırman, s. 27, dn. 27; Or, s. 159; Zeyneloğlu, s. 24. Karayolu ile taşıma ilişkisinin taraflarından  birisinin  adî  ortaklık  olması  hâlinde,  adî  ortaklığın  tüzel  kişiliği bulunmadığından sözleşmenin tarafını bütün adî şirket ortakları oluşturur. Bkz., 11.HD. 20.11.1975, E.1975/4780 K.1975/6468,  …tüzel kişiliği haiz olmayan akdî nakliyat şirketi aleyhine husumet yöneltilemeyeceğinden adi şirketin bütün ortaklarına karşı dava açılıp gerekli tebligat yapıldıktan sonra davaya devam olunmalıdır. …  (Kazancı Bilişim İçtihat ve Mevzuat Programı). Adî şirket ortaklarından birisinin, şirket hesabına taşıma sözleşmesi akdetmiş olması durumunda, işlemi yapan ortak doğrudan doğruya, diğer ortaklar ise temsil hükümleri çerçevesinde sorumlu olur (TBK.m.637). Bkz., TD. 13.06.1966, E.1964/5060 K.1966/2959,   …BK.nun  533.maddesinin  2.cümlesinde  şirket  namına  bir  şahıs  ile şeriklerden biri muamele yaptığı takdirde diğer şeriklerin temsil hakkındaki hükümlere tevfikan, muameleye yapan şerikin ise doğrudan doğruya sorumlu olacağı tabiidir. Şirket hesabına ve kendi namına 3.şahısla muameleye giren şerik 3.şahıslar yalnız kendi alacaklı ve borçlu olur. Aynı kanunun 534.maddesinde hilafı mukavele edilmiş olmadıkça şeriklerin birlikte veya mümessil vasıtası ile 3.şahıslara karşı deruhte ettikleri borçlardan müteselsilen sorumlu olacakları ifade edilmiştir. Şu halde davalının davacı ile şirket adına bir muamele yapıp yapmadığının incelenmesi ve varılacak sonuca göre karar verilmesi gerekir. …  (Kazancı Bilişim İçtihat ve Mevzuat Programı). Ayrıca bkz., Akkurt, Yolcu, s. 13, dn. 40; Zeyneloğlu, s. 24, dn. 10–11.   2917Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  b) Bagaj Sözlük  anlamı  itibariyle   yolcu  yükü 22  şeklinde  tabir  edilen  bagaj kavramı hakkında Türk Ticaret Kanununda, Karayolu Taşıma Kanununda ve Karayolları Trafik Kanununda açık bir tanım bulunmamaktadır. Öğreti ise, bagaj kavramını, yolcunun yanında muhafaza ettiği el eşyasının dışında belirli bir sınır dâhilinde beraberinde taşıdığı eşya olarak tanımlamaktadır. Nelerin bagaj olarak kabul edileceği hususunda yasal mevzuatlarda bir açıklık bulunmamaktadır. Buna karşılık, uygulamada, taşımacıların bagaj kavramının  kapsamını  çoğu  zaman  kendi  tarifeleri  ile  düzenledikleri görülmektedirler.  Gündelik yaşamda yolculuğa çıkan kişiler, seyahat edecekleri aracın bagaj taşıma işi için ayrılmış özel bir kısmında taşınması için beraberinde taşıdığı  eşyanın  bir  kısmının  veya  tamamının  zilyetliğini  taşımacıya (taşıyıcıya)  teslim  ederler.  Bu  bakımdan,  yolcudan  ayrı  olarak  ve taşımacının zilyetliğinde taşınan yük Türk Ticaret Kanunu anlamında  bagaj  adını  alır  (TTK.m.912/I).  Yolcunun,  yolculuk  esnasında  taşınmak  üzere dolaysız  zilyetliğini  taşımacıya  devretmeyerek  üzerindeki  doğrudan  fiilî hâkimiyetini muhafaza ettiği yük ise Türk Ticaret Kanunu anlamında  el bagajı  adını alır. Yolcunun tam hâkimiyetinde olan el bagajı, yolcunun,                                                  22  Bkz.,  TDK.  Büyük  Türkçe  Sözlük,  http://www.tdk.gov.tr/index.php?option=com_bts, (Erişim Tarihi, 6.11.2015). 23  Karayolu Taşıma Yönetmeliğinin 40 ıncı maddesinin birinci fıkrası gereğince, yolcunun 30 kilograma kadar olan bagajı ücretsiz taşınır(KTY.m.40/I). 24  Arkan, Sabih, Demiryoluyla Yapılan Uluslararası Eşya Taşımaları, Ankara 1987, s. 26; Doğanay, İsmail, Türk Ticaret Kanunu Şerhi, C. II, 4. Baskı, İstanbul 2004, s. 2395; Ülgen, Hüseyin, Hava Taşıma Sözleşmesi, İstanbul 1987, s. 49; Birinci–Uzun, s. 49; Akkurt, Yolcu, s. 14; Zeyneloğlu, s. 228; Ülgen, Yolcu, s. 15; Canpolat, s. 6. 25  Arkan,  Sabih,  Yolcu  Taşımalarında  Karşılaşılan  Bazı  Hukukî  Sorunlar  Üzerinde Düşünceler, Banka ve Ticaret Hukuku Dergisi, C. 12, S. 1, 1983, s. 20-21; Akkurt, Yolcu, s. 14; Ülgen, Yolcu, s. 28; Or, s. 42; Zeyneloğlu, s. 229. Karayolu Taşıma Yönetmeliğinin 40 ıncı maddesinin beşinci fıkrası gereğince, yolcunun beraberinde olmayan ticari eşya ve kargonun taşınamaz. Ayrıca, Karayolu Taşıma Yönetmeliğinin 40 ıncı maddesinin yedinci fıkrası gereğince, yolcu taşımalarında tehlike oluşturabilecek yanıcı, yakıcı, parlayıcı, patlayıcı, zehirli, bulaşıcı, radyoaktif ve benzeri nitelikteki yolcu eşyası taşıtın bagaj bölümü de dâhil olmak üzere taşınamaz. Tehlikeli ve rahatsız edici, ağırlık ve hacimlerinden dolayı yolcu taşıtları ile taşınmaya elverişli olmayan eşyanın ve ticarî malların bagaj olamayacağı hususunda ayrıca bkz., Zeyneloğlu, s. 228. 26  Akkurt, Yolcu, s. 14. 2918Ankara Üni. Hukuk Fak. Dergisi, 65 (4) 2016: 2909-2975  Tokat yolculuk  esnasında  kullanabileceğini  düşünerek  hâkimiyeti  altında bulundurduğu eşyayı ifade eder.  Yolcu taşımalarında, yolcunun beraberinde götürdüğü bagajın ayrı bir taşıma sözleşmesine konu oluşturup oluşturmayacağı hususunda öğretide fikir birliği  bulunmamaktadır.  Birinci  görüş,  yolcunun,  yolculuk  esnasında taşınmak üzere  dolaysız zilyetliğinde  bulundurduğu bagajı, yolcu taşıma sözleşmesi kapsamında değerlendirmektedir. Buna karşılık, bagajın, yolcudan ayrı olarak taşıyıcının dolaysız zilyetliğinde taşınması durumunda bagaj da yük sayılır ve yük taşıma sözleşmesinin konusunu oluşturabilir. İkinci görüş, bagajın taşınmasının yolculuk nedeniyle yapıldığını, akdin aslî konusunun insan  taşıması  olduğunu  ve  bu  nedenle,  bagaj  taşıma  işinin  akdin  fer î konusunu oluşturduğunu ifade etmektedir. Daha tutarlı olan üçüncü görüş, bagajın taşınmasının aslî edim olarak yüklenilmediğini ve bunun yolcu taşıma sözleşmesinden doğan yan edim niteliğine sahip olduğunu ifade etmektedir.  C) KARAYOLU  TAŞIMACILIĞINDA  KULLANILAN  ARAÇ KAVRAMI Türk Dil Kurumu, Büyük Türkçe Sözlükte  araç  kavramını,  Otomobil, tren, gemi, uçak gibi taşıma araçlarının ortak adı  şeklinde açıklamaktadır. Büyük Türkçe Sözlük araç kavramını, taşıt kavramına eş anlamlı olacak bir şekilde kullanmaktadır. Taşıma ilişkisinin varlığı için, taşıma konusu unsurun mekân itibarıyla geçici veya sürekli olarak yer değiştirmesinin, insan iradesi ile işletilen bir araç ile sağlanması gerekir. Bu nedenle, yer değiştirme fiilinin, bir araç kullanılmaksızın,  taşımacının  kendi  vücut  gücüyle  yahut  taşıma  konusu unsurun kendi hareketi ile sağlanması hâlinde ortada hukukî anlamda bir taşıma yoktur. Meselâ, bir otomobilin kendi motor gücüyle bir yerden bir yere                                                  27  Or, s. 44.  28  Söz konusu tartışmalar için bkz., Ülgen, Yolcu, s. 28, dn. 11; Ülgen, Taşıma, s. 51; Akkurt, Yolcu, s. 162. 29  Sözer, Taşıma, s. 3. 30  Zeyneloğlu, s. 228. 31  Arkan, Yolcu, s. 20; Eriş, Gönen, Açıklamalı-Gerekçeli-İçtihatlı Türk Ticaret Kanununa Göre Taşıma Hukuku, Ankara 2015, s. 927. 32  Bkz.,  TDK.  Büyük  Türkçe  Sözlük,  http://www.tdk.gov.tr/index.php?option=com_bts, (Erişim Tarihi, 7.11.2015). 33  2918 sayılı Karayolları Trafik Kanunu ise, kapsam itibariyle  araç  ile  taşıt  kavramlarını birbirinden farklı kullanmaktadır (KTRK.m.3).   2919Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  götürülmesi  hukukî  anlamda  taşıma  değildir.  Buna  karşılık,  kullanılan araçların vasfı ve işleyişi, taşıma ilişkinin varlığını etkilemez. Bu nedenle, taşımanın otomatik bir araçla gerçekleştirilmiş olması hâlinde de hukukî anlamda taşımanın varlığından bahsedilir. Zira, önemli olan husus, kullanılan aracın  vasfı  ve  işleyişi  olmayıp,  aracın  insan  iradesi  doğrultusunda işletilmesidir. Öte yandan, taşımacılıkta kullanılan araçların vasfı, taşıma ilişkisinin varlığını etkilemezse de, taşımaya uygulanacak hükümlerin tespitinde önem taşımaktadır. Meselâ, taşımacılıkta kullanılan araç, Karayolları Trafik Kanunu veya  Karayolu  Taşıma  Yönetmeliği  anlamında  bir  araç  ise  ve  taşıma karayolunda gerçekleşmiş ise, şartları varsa söz konusu taşımanın karayolu taşımacılığı  hakkındaki  yasal  hükümlere  tâbi  olması  gerektiği  ifade edilebilir. Buna karşılık, karada gerçekleştirilmekle birlikte sivil havayolu taşımacılığı bakımından yardım faaliyeti şeklinde nitelendirilen taşımalara, şartları dâhilinde ve somut olaya göre sivil havayolu taşımacılığına ilişkinin hükümlerin uygulanması da gündeme gelebilir. Meselâ, sözleşme gereği                                                  34  Sözer, Taşıma, s. 15; Zeyneloğlu, s. 75; Akkurt, Yolcu, s. 36; Ülgen, Taşıma, s. 3. Karş., Arkan, Karada Yapılan Eşya Taşımaları, s. 12. 35  Akkurt, Yolcu, s. 37; Arkan, Karada Yapılan Eşya Taşımaları, s. 10-11. Buna karşılık, boru hatlarından akaryakıt, su, doğalgaz iletilmesi, kablo üzerinden elektrik naklî, kablolu veya kablosuz olarak bilgi iletişini, telefon hatlarından sesli mesaj iletilmesinin taşıma hukuku bakımından taşıma işlemi olmadığı ifade edilmektedir. Kullanıcılar ile İnternet Servis Sağlayıcılar  arasındaki  sözleşmenin  bu  nedenle,  taşıma  sözleşmesi  olarak  kabul edilemeyeceği, somut olaya göre, vekâlet veya eser sözleşmesi olarak kabul edilebileceği ileri sürülmektedir. Bkz. Akkurt, Sinan Sami, Elektronik Ortamda Hizmet Sunumu ve Buna İlişkin Sözleşmelerin Hukuki Özellikleri, Ankara Üniversitesi Hukuk Fakültesi Dergisi, C. 60, S. 1, 2011, s. 31 vd.; Sözer, Bülent, Elektronik Sözleşmeler, İstanbul 2002, s. 13 vd.; Sözer, Taşıma, s. 3; Akkurt, Yolcu, s. 37, dn. 137.  36  Akkurt, Yolcu, s. 37. 37  Akkurt, Yolcu, s. 38. Ayrıca bkz., 11.HD. 05.12.2012, E.2012/14893 K.2012/19992,  Dosya içeriğinden davalı Air Kargo nun havayolu taşıması işiyle iştigal etmeyip, davacı kurumla yaptığı yer hizmetleri sözleşmesi kapsamında havayolu taşıma firmalarına yer hizmeti sunduğu, diğer davalı Ural Airlines şirketinin de bu kapsamda davacıdan hizmet aldığı anlaşılmaktadır. Davacı taraf davalı Air Kargo A.Ş nin davalı Ural Airlines şirketinin temsilcisi sıfatıyla slot bedelinden birlikte sorumlu olduğunu ileri sürmüş, mümeyyiz davalı ise davalı Ural Airlines şirketinin Türkiye temsilcisi olduğunu, anılan davalı tarafından davacı kuruma yapılması gereken ödemelerin kendisi tarafından gerçekleştirildiğini, ancak Ural Airlines in borçlarından şahsen sorumlu olmadığını savunmuştur. Alınan bilirkişi raporunda davalı Air Kargo nun, diğer davalının davacıdan aldığı her türlü hizmetin karşılığını temsilci olarak davacıya ödediği, bu kapsamda slot bedelinin ödenmesinden de sorumlu olduğu, ancak bu durumda kendi ödediğini diğer davalıya rücu edebileceği 2920Ankara Üni. Hukuk Fak. Dergisi, 65 (4) 2016: 2909-2975  Tokat sivil hava aracı kullanılarak gerçekleştirilecek taşımalarda, yolcunun, sivil havayolu taşıyıcısına bağlı bir servisle havaalanına yahut havaalanı içerisinde aprondan  hava  aracına  götürülmesi  gösterilebilir.  Buna  karşılık,  karada yapılan taşımacılık faaliyeti, bağımsız bir taşıma özelliği gösteriyorsa, şartları varsa  multimodal  taşıma  veya  bağımsız  karayolu  taşımacılığına  ilişkin hükümlerin uygulanabileceği ifade edilebilir. Karayolu Taşıma Kanunu kapsamında bir taşımadan bahsedebilmek için taşımanın motorlu taşıtla yapılması gerekir (KTK.m.3). Karayolu Taşıma Yönetmeliği, motorlu taşıtı,  Karayolunda insan, hayvan veya eşya taşımaya                                                  belirtilmiş, mahkemece bilirkişi raporu hükme esas alınarak alacağın her iki davalının müştereken ve müteselsilen tahsiline karar verilmiştir. …  (Akkurt, Yolcu, s. 38, dn. 140). 38  Multimodal taşımalar, 24.05.1980 tarihli  Eşyanın Değişik Tür Taşıtlarla Uluslararası Taşınmasına İlişkin Konvansiyon  hükümlerine tâbidir. Konu hakkında ayrıntılı bilgi için bkz.,  Arkan,  Sabih,  24.5.1980  Tarihli  Eşyanın  Değişik  Tür  Taşıtlarla  Uluslararası Taşınmasına İlişkin Konvansiyon Üzerinde Bir İnceleme, BATİDER., C. 11, S. 3, Haziran 1982, s.27 vd.. 39  Ülgen,  Taşıma,  s.  2-3;  Akkurt,  Yolcu,  s.  38-39.  11.HD.  21.04.2008,  E.2007/3477 K.2008/5333,  Mahkemece, toplanan kanıtlar ve bilirkişi raporuna dayanılarak, sigortalı malların davalı Marports un üstlendiği taşıma sırasında hasarlandığı, havayolu ile taşımanın dava dışı Air France tarafından üstlenildiği, söz konusu konişmentoda davalı Uti nin acente olarak yer aldığı, bu durumda hasarın havayolu taşıması sırasında meydana gelmemesi nedeniyle  Varşova  Konvansiyonu nun  18/1.maddesi  uyarınca  havayolu  taşıyıcısının hasardan sorumlu olmayacağı gibi, TTK. nun 119.maddesi uyarınca davalı Uti ye doğrudan husumet yöneltilemeyeceği, davalı Uti nin diğer davalı ile arasında alt/üst taşıyıcı ilişkisi bulunduğunun da ispatlanamadığı gerekçesiyle, davalı Uti Taşımacılık Ltd.Şti. hakkındaki davanın reddine, diğer davalı hakkındaki davanın kabulüne karar verilmiştir. Kararı, davacı vekili temyiz etmiştir… Mahkemece davalı Uti Ltd.Şti. nin taşımayı üstlenen havayolu taşıcısı veya diğer davalı Marports Company şirketine taşıma işini veren üst taşıyıcı olmadığı gerekçesiyle, davalı Uti Ltd.Şti. hakkındaki davanın reddine karar verilmiş ise de, bu konuda yeterli inceleme yapılmamıştır. Öncelikle mahkemece, davalı Uti Ltd.Şti. tarafından 31.12.2002 tarihli fatura ile, davacı şirketin sigorta ettireni olan dava dışı Tekno Ses Ltd.Şti. nden, yurtdışında gerçekleştirilen trafik kazası nedeniyle oluşan ekstra pick up ve hadling masrafları olarak, 800 Euro talep edilmesi hiç tartışılmamıştır. Oysa anılan kaza, davalı Marports Company tarafından gerçekleştirilmiştir. Mahkemece görüşüne başvurulan 10.08.2005 tarihli bilirkişi raporunda da bu hususa değinilmiş, ayrıca dava dışı satıcı Netia firmasının ekspertiz şirketine gönderdiği 18.12.2002 tarihli faksta, davalı Uti Ltd.Şti. nin kendilerine ek nakliye için talimat verebileceğinin bildirildiği, bu durumun da anılan davalının asıl taşıyıcı olup olmadığı konusunda şüphe uyandırdığı belirtilmiştir. Bu durum karşısında mahkemece, 31.12.2002 tarihli fatura içeriği ile 10.08.2005 tarihli bilirkişi raporunda  belirtilen  hususlar  değerlendirilerek,  davalı  Uti  Ltd.Şti. nin  dava  konusu taşımadaki konumunun tam olarak belirlenmesi ve sonucuna göre bir karar verilmesi gerekirken, eksik incelemeyle yazılı şekilde hüküm kurulması doğru görülmemiş, kararın davacı yararına bozulması gerekmiştir. …  (Akkurt, Yolcu, s. 39, dn. 143).   2921Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  yarayan ve makine gücüyle yürütülen aracı veya taşıtı ifade eder  şeklinde tanımlanmıştır. Bu bakımdan, karayoluyla yolcu taşımasından bahsedilmek için, taşıma işinin makine gücüyle hareket edebilen bir taşıt/araç ile kamuya açık karayolunda yapılması gerektiği ifade edilebilir.  II. KARAYOLUYLA TAŞIMA FİİLİNİ YERİNE GETİREN KİŞİ A) TAŞIMACI KAVRAMI Genel anlamıyla taşıma fiili, canlı ya da canlı olmayan bir unsurun, geçici ya  da  sürekli  olarak  mekân  itibarıyla  yer  değiştirmesinin  insan  iradesi aracılığıyla işletilen bir araçla sağlanması şeklinde ifade edilebilir. Taşıma fiili, genellikle taşıma konusu unsurun taşınmasında yararı olan kişi ile anılan taşıma fiilini yerine getirecek olan kişi arasında gerçekleştirilen tam iki taraflı bir sözleşme ilişkisidir. Bu sözleşme ilişkisi doğrultusunda taşıma fiilini yerine getirmeye taahhüt eden kimse ve/veya kimseler ise  taşımacı  (taşıyıcı) olarak adlandırılır. Karayolu  Taşıma  Kanununda   taşıyıcı   yerine   taşımacı   ifadesi kullanılmaktadır.  6102  sayılı  Türk  Ticaret  Kanunun  taşıma  ile  ilgili hükümlerine baktığımızda kara taşımalarında  taşıyıcı , deniz taşımalarında  taşıyan  terimi kullanılmışken; Karayolu Taşıma Kanununda  taşımacı  kavramının kullanılmasının kavram kargaşasına yol açmaktan başka pratik bir değeri yoktur. Karayolu Taşıma Kanunun 3 üncü maddesinde taşımacı,                                                  40  Karayolları  Taşıma  Kanunun  2  nci  maddesinin  ikinci  fıkrasına  göre,   Ancak,  özel otomobillerle ve bunların römorklarıyla yapılan taşımalar, genel ve katma bütçeli dairelerle, il özel idareleri, belediyeler, üniversiteler ve kamu iktisadî teşebbüslerine ait otomobillerle yapılan taşımalar, Türk Silahlı Kuvvetlerine ait motorlu taşıt ve bunların römorkları ile yapılan taşımalar, lastik tekerlekli traktörlerle çekilen römorklarla yapılan taşımalar bu Kanun hükümlerine tâbi değildir . Yine, Karayolu Taşıma Yönetmeliğinin 2 nci maddesinin üçüncü fıkrasına göre  a)Özel otomobillerle ve bunların römorklarıyla yapılan taşımalar. b)Lastik tekerlekli traktörlerle ve bunların römorklarıyla yapılan taşımalar. c) Üç tekerlekli taşıtlarla yapılan taşımalar. ç) Resmi taşıtlarla ve bunların römorklarıyla yapılan ticari olmayan taşımalar.d) Türk Silahlı Kuvvetlerine ait taşıtlarla ve bunların römorklarıyla yapılan taşımalar. e) Gerçek kişiler adına hususi olarak kayıt ve tescil edilmiş kamyonet cinsi taşıtlarla ve bunların römorklarıyla yapılan ve hem taşımanın hem de taşınan eşyanın ticari olmadığı taşımalar. f) Araç tescil belgesinde cenaze aracı, ambulans veya naklen yayın aracı olarak tescil edilmiş olan araçlarla tescil amacına uygun olarak yapılan taşımalar  yönetmeliğin dışında bırakılmıştır. 41  Akkurt, Yolcu, s. 95. 42  Akkurt, Yolcu, s. 95. 43  Çalışmada kavram karmaşasından kurtulmak amacıyla taşımacı kavramı taşıyıcı kavramına eş olacak bir şekilde kullanılmıştır. 2922Ankara Üni. Hukuk Fak. Dergisi, 65 (4) 2016: 2909-2975  Tokat  Taşımacı yetki belgesine sahip olan ve kendi nam ve hesabına taşımayı bir ücret  karşılığı  üstlenen  gerçek  veya  tüzel  kişiyi   ifade  eder  şeklinde açıklanmıştır. Bu bakımdan, taşımacıdan bahsedebilmemiz için taşımacının yetki  belgesinin  bulunması  zorunludur.  Taşımacının  yetki  belgesi  alma zorunluluğu,  Karayolu  Taşıma  Yönetmeliğinin  5  inci  maddesinde,   Bu Yönetmelik kapsamına giren taşımacılık … ve benzeri faaliyetlerde bulunacak gerçek  ve  tüzel  kişilerin  yapacakları  faaliyetlere  uygun  olan  yetki belgesini/belgelerini  Bakanlıktan  almaları  zorunludur.   şeklinde  ifade edilmiştir. Türk Ticaret Kanununda taşıyıcı ise,  taşıyıcı, taşıma sözleşmesiyle eşya veya  yolcu  taşıma  işini  veya  ikisini  birlikte  üstlenen  kişidir   şeklinde tanımlanmıştır  (TTK.m.850/I).  Bu  bakımdan,  taşıyıcı  kavramı,  taşıma sözleşmesinde yolcunun yahut göndericinin karşı tarafını oluşturan ve taşıma fiilini yerine getirmeyi taahhüt eden kişi olarak tanımlanabilir. Taşımacı sıfatının kazanılabilmesi için, taşıma sözleşmesine taraf olan kişinin taşıma taahhüdünde bulunması gerekir. Taşıma taahhüdünde bulunan kimsenin, taşımacı sıfatını kazanması bakımından, taşınmanın gerçekleştirileceği aracın maliki veya işleteni olması gerekmez. Dolayısıyla, Karayolları Trafik                                                  44  Karayolu Taşıma Yönetmeliğinin 6 ncı maddesinin birinci fıkrasına göre,  A türü yetki belgesi: Ticari amaçla otomobille yurtiçi veya uluslararası yolcu taşımacılığı yapacak gerçek ve tüzel kişilere verilir. Taşımanın şekline göre aşağıdaki türlere ayrılır: a) A Yetki Belgesi: Yurtiçi tarifesiz yolcu taşımacılığı yapacaklara, b) A Yetki Belgesi: Uluslararası tarifesiz yolcu taşımacılığı yapacaklara, verilir.  Karayolu Taşıma Yönetmeliğinin 6 ncı maddesinin ikinci fıkrasına göre,  B türü yetki belgesi: Otobüsle uluslararası ve yurtiçi yolcu taşımacılığı yapacak gerçek ve tüzel kişilere verilir. Taşımanın şekline göre aşağıdaki türlere ayrılır: a) B yetki belgesi: Tarifeli olarak uluslararası ve şehirlerarası ticari yolcu taşımacılığı yapacaklara, b) B yetki belgesi: Tarifesiz olarak uluslararası ve yurtiçi ticari yolcu taşımacılığı yapacaklara, c) B Yetki belgesi: Sadece kendi esas iştigal konusu ile ilgili personelini taşımak üzere uluslararası ve yurtiçi yolcu taşımacılığı yapacak ve ticari maksatla taşımacılık yapmayacaklara, verilir.  45  Akkurt, Yolcu, s. 95-96; Sözer, Taşıma, s. 36; Ülgen, Taşıma, s. 61; Ülgen, Yolcu, s. 13; Birinci–Uzun, s. 53. 46  Or, s. 16; Akkurt, Yolcu, s. 96; Ülgen, Yolcu, s. 5; Ülgen, Taşıma, s. 61; Sözer, Taşıma, s. 32; Arkan, Karada Yapılan Eşya Taşımaları, s. 20; Gençtürk, s. 25. 47  Birinci–Uzun, s. 53; Arkan, Yolcu, s. 13; Doğanay, s. 2208; Akkurt, Yolcu, s. 96; Gençtürk, s. 26; Kırman, s. 29. TD. 16.2.1971, E.1971/211 K.1971/1044,  … Davacılar, seyahat biletlerini davalı (Ç… Güven Turizm Limited Şirketi) ne ait bilet satış bürosundan satın  aldıklarına  göre,  TTK.nun  762  nci  maddesinde  öngörülen  ‘taşıma  sözleşmesi  davacılar ile davalı şirket arasında tekevvün etmiş addolunur. Davalı limited şirketin taşıma işinde başkalarına ait otobüsleri kullanmış olması ve davacıların yaralanmalarına sebep olan dava konusu kazanın davalı şirketin muayyen bir ücret karşılığında kiraladığı otobüste   2923Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  Kanunun  3  üncü  maddesinde   araç  sahibi  olan ,   mülkiyeti  muhafaza kaydıyla satışta alıcı sıfatıyla sicilde kayıtlı görülen kişi ,  aracın uzun süre kiralanması halinde kiracı ,  aracın uzun süre ariyet olarak verilmesi halinde ariyet alan kişi ,  aracın uzun süre rehin edilmesi halinde rehin alan kişi , işleten  olarak  sayılmasına  karşılık;  taşıma  taahhüdünde  bulunmaması durumunda, bu kişilerin taşımacı sıfatına sahip olmadığı ifade edilebilir. Türk Ticaret Kanunu anlamında taşıyıcı sıfatının kazanılabilmesi için, taşıma  işinin  meslek  edinilmesinin  gerekip  gerekmediği  hususu  öğretide tartışmalıdır. Birinci görüş, taşıyıcının taşımayı meslek olarak edinmiş olması gerektiğini ifade etmektedir. Bu görüşte olan yazarlar, bu unsuru,  Taşıyıcı olmayan kimseler  kenar başlıklı ETK.m.763 ün,  Eşya veya yolcu taşımayı arızi olarak taahhüt eden kimse hakkında da bu kısım hükümleri tatbik olunur   hükmünden  çıkartmaktadırlar.  Bu  görüş,  taşıma  işini  meslek edinmeksizin, arızî olarak yapan kişilerin taşıyıcı sıfatını kazanamayacağını ifade  etmektedir.  İkinci  görüş  ise,  taşıma  işinin  meslek  olarak  icra edilmesinin şart olmadığını ifade etmektedir. Bu görüş, taşıyıcı sıfatının kazanılması için taşıma taahhüdünün varlığını yeterli kabul etmektedir. Yargıtay ın konu hakkında vermiş olduğu kararlarında ise birlik yoktur.                                                  seyahat  ederken  meydana  çıkması  hali,  davacı  şirketin  TTK.nun  806  ve  814  üncü maddelerinden doğan sorumluluğunu bertaraf edemez, davacılar, davalı şirketin isim ve unvanına güvenerek bilet almışlardır. Böylece, taşıma akdi iki taraf arasında tekevvün etmiş bulunmaktadır. Davanın esasına bakılıp hasıl olacak sonuca göre bir karar verilmek iktiza ederken davacıların yaralanmalarına sebep olan otobüsün davalı şirketin maliki olduğu otobüs olmayıp, kiralık otobüs olması ve bu itibarla da iki taraf arasında henüz bir taşıma akdi  vücut  bulmamış  olduğu  gerekçesiyle  davacıların  seyahat  ettikleri  otobüs sahibi aleyhine dava açmakta muhtar olmak üzere davanın husumet noktasından reddi isabetsizdir. …  (Doğanay, s. 2208, dn. 4). 11.HD. 13.11.1980, E.1979/4423 K.1980/5256,  … Taşıyıcı olmak için araç sahibi olmak ya da aracın işleticisi bulunmak gerekmez. Taşıma işini üstlenmek yeterlidir. …  (Akkurt, Yolcu, s. 96, dn. 337). 48  Zeyneloğlu, s. 64; Sözer, Taşıma, s. 36; Ülgen, Taşıma, s. 60. Arkan, taşıma işini arızî olarak yapan kimseler hakkında da Ticaret Kanunu hükümleri uygulanacağından, bu tartışmanın pratik bir önem arz etmediğini ifade etmektedir. Bkz., Arkan, Yolcu, s. 14; Arkan, Karada Yapılan Eşya Taşımaları, s. 20. 49  Tuna, Ergun, Ticaret Hukuku Prensipleri, Kıymetli Evrak, C. 3, İstanbul 2002, s. 355; Kaner, İnci D., Hava Hukuku (Hususi Kısım), 2. Baskı, İstanbul 2004, s. 49. 50  TD. 11.02.1964, E.1963/5183 K.1964/440,  …Taşıma sözleşmesinin varlığı için taraflardan birinin taşıyıcılığı sanat ve meslek olarak seçmesi şart değildir. Davalının mesleğinin esasen taşıyıcı olmaması halinde dahi, davacının bir taşıma sözleşmesi yapmasına hukuken bir engel yoktur. …  (Akkurt, Yolcu, s. 97, dn. 341). Karş., 11.HD. 13.11.1980, E.1979/4423 K.1980/5256,  …Taşıyıcı, taşımacılığı kendisine meslek edinen ve ücret karşılığında yolcu ya da eşya taşıma işini üzerine alan kimsedir. …  (Akkurt, Yolcu, s. 97, dn. 341). 2924Ankara Üni. Hukuk Fak. Dergisi, 65 (4) 2016: 2909-2975  Tokat 6762 sayılı Eski Ticaret Kanunun 763 üncü maddesini karşılayan 6102 sayılı Türk Ticaret Kanunun 851 inci maddesinde,  Taşıyıcı olmayan kimseler  kenar  başlığına  yer  verilmeyerek,   Eşya  ve  yolcu  taşımayı  arizi  olarak üstlenen kişi hakkında da bu Kitap hükümleri, uygun düştükleri ölçüde, uygulanır  şeklinde ifade edilmiştir. Söz konusu maddenin gerekçesinde ise,  Bu madde küçük bir değişiklikle 763 üncü maddenin tekrarıdır. 6762 sayılı Kanun metni eşya ve yolcu taşımanın arızî yapılması halinde ikinci kısım hükümlerinin doğrudan uygulanacağını öngörmüştü. 851. madde ise kıyas yolu ile uygulama hükmünü getirerek sınırlı da olsa bir takdir hakkı vermiştir  ifadelerine  yer  verilmiştir.  Bu  bakımdan  Kanun  Koyucunun  TTK.m.851 hükmünü  düzenlerken  önceki  düzenlemede  yer  alan   Taşıyıcı  olmayan kimseler  şeklindeki kenar başlığına yeni düzenlemede yer vermemiş olsa da her iki düzenlemenin de aynı yaklaşımla hareket ettiği Türk Ticaret Kanunun 851 inci maddesinin gerekçesinden anlaşılmaktadır. Bu nedenle, tartışmaların Türk Ticaret Kanunu döneminde de devam edeceği söylenebilirse de taşıma işini arızî olarak yapan kimseler hakkında da Türk Ticaret Kanunu hükümleri uygulanacağından,  bu  tartışmanın  pratik  bir  önem  arz  etmediği  ifade edilebilir. Taşıma işini meslek edinmemiş kişilerin yaptığı taşımaya örnek olarak bir kimsenin özel aracıyla işe gidip gelirken komşusunu da ücret karşılığında taşıması gösterilebilir. Taşıma sözleşmesinin temsilci aracılığıyla da kurulabilmesinin önünde bir engel bulunmamaktadır. Temsilci, taşıma sözleşmesini yaparken temsil olunan için taşıma sözleşmesi yaptığından söz etmezse temsilcinin taşımacı niteliğinde değerlendirilebileceği söylenebilir (TBK.m.40/II)52. Buna karşılık, temsilcinin bu sıfatını karşı tarafa bildirmemesi durumunda eğer karşı taraf bir temsil ilişkisinin varlığını durumdan çıkarıyor veya çıkarması gerekiyorsa ya da hukukî işlemin temsilci veya temsil olunandan herhangi biri ile yapılması farksız ise hukukî işlemin sonuçlarının doğrudan doğruya temsil olunana ait olacağı  ifade  edilebilir  (TBK.m.40/II)53.  Fakat,  taşıma  sözleşmelerinde sözleşmenin kiminle kurulduğunun önemli olmadığı ifade edilemez. Aksine, taşıma işinde yolcu belli bir kişiye veya o kişinin ticaret unvanına güvenerek taşıma  sözleşmesini  gerçekleştirmektedir.  Bu  nedenle,  yolcu  taşıma                                                  51  Bkz., Arkan, Yolcu, s. 14; Arkan, Karada Yapılan Eşya Taşımaları, s. 20; Akkurt, Yolcu, s. 97; Gençtürk, s. 26. 52  Birinci–Uzun, s. 54; Akkurt, Yolcu, s. 112. 53  Antalya, O. Gökhan, 6098 Sayılı Türk Borçlar Kanunu na Göre Borçlar Hukuku, Genel Hükümler, C. I, 2. Baskı, İstanbul 2013, s. 375-376. 54  Birinci–Uzun, s. 54.   2925Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  sözleşmelerinde, temsilci, temsil olunan adına hareket ettiğini bildirmezse, temsil olunanın taşımacı sıfatına sahip olamayacağı söylenebilir. Temsilci, taşıma sözleşmesini temsil olunan yani taşımacı adına ve hesabına yolcu ile gerçekleştirmişse  sözleşme  temsil  olunan  (taşımacı)  ile  yolcu  arasında gerçekleştirilmiş olur. III. KARAYOLUYLA YOLCU TAŞIMACILIĞINDAN KAYNAKLANAN AKDÎ SORUMLULUK A)  GENEL OLARAK Geniş anlamda sorumluluk, bir kişinin bir başkasına vermiş olduğu zararı gidermekle yükümlü olmasıdır. Geniş anlamda sorumluluk denilince, taraflar arasında kurulan sözleşmeden doğan sorumluluk ile sözleşme dışı sorumluluk anlaşılır.  Bu  nedenle,  Türk  hukukunda  sorumluluk  açısından,   akdî sorumluluk   ve   akit  dışı  sorumluluk   olmak  üzere  ikili  bir  ayırımın yapılabileceği  ifade  edilmektedir.  Bu  bakımdan,  akdî  sorumluluk, sözleşmeyle üstlendiği borcunu hiç veya gereği gibi ifa etmeyen borçlunun tazminatla yükümlü olması şeklinde ifade edilebilir. Karayoluyla  gerçekleştirilen  taşımacılık  faaliyetlerine  Türk  Ticaret Kanunu ve Karayolu Taşıma Kanunu hükümlerinin uygulanabilmesi için her şeyden önce ortada bir taşıma sözleşmesinin varlığı gerekir (TTK.m.850/II; KTK.m.6/I).  Karayoluyla yolcu taşımacılığından kaynaklanan sorumluluk, taşımacı ile taşınan arasındaki hukukî ilişkinin varlığına göre anlam kazanır. Böyle bir hukukî ilişki, genellikle bir taşıma sözleşmesinin varlığına bağlı olarak ortaya çıkar ve taşımacının sorumluluğu akdî sorumluluk olarak gündeme gelir. Bununla  birlikte,  motorlu  aracın,  anılan  motorlu  aracı  işleten  kimse  ile aralarında herhangi bir akdî ilişki bulunmayan üçüncü kişilere verdiği zararlar                                                  55  Akkurt, Yolcu, s. 112; Birinci–Uzun, s. 54. 56  Ayrıca bkz., Tandoğan, Haluk, Türk Mes uliyet Hukuku (Akit Dışı ve Akdi Mes uliyet), 1961 Yılı Birinci Basıdan Tıpkı Bası, İstanbul 2010, s. 3; Eren, Fikret, Borçlar Hukuku Genel Hükümler, 18. Baskı, Ankara 2015, s. 490-491; Korkusuz, M. Halit, Tehlike Sorumluluğunun Hukukumuzdaki Yeri, Dicle Üniversitesi Hukuk Fakültesi Dergisi, C. 15, 16, S. 22-25, 2010-2011, s. 89; Yavuz, Cevdet, Türk Borçlar Kanunu Tasarısı na Göre   Kusursuz Sorumluluk  Halleri Ve İlkeleri, Marmara Üniversitesi Hukuk Fakültesi Hukuk Araştırmaları Dergisi, C. 14, S. 4, 2008, s. 30; Yücel, Özge, Türk Borçlar Kanununa Göre Genel Tehlike Sorumluluğu, Ankara 2014, s. 27, 80, 81. 57  Tandoğan, Mesuliyet, s. 5. 2926Ankara Üni. Hukuk Fak. Dergisi, 65 (4) 2016: 2909-2975  Tokat karşısında işletenin sorumluluğu da gündeme gelebilir. Bununla birlikte,                                                  58  Motorlu araç işletenin hukukî sorumluluğu Karayolları Trafik Kanunun 85 inci ve devamı maddelerinde düzenlenmişti. 17.10.1966 tarih ve 4199 sayılı Kanun,  araç işleticisinin bağlı olduğu teşebbüs sahibi nin sorumluluğunu da aynı esaslara tâbi tutmuş, ayrıca aralarında müteselsil sorumluluk öngörmüştür. Gerçekten, söz konusu kanunun değişik 85 inci maddesinin birinci fıkrasına göre,  bir motorlu aracın işletilmesi bir kimsenin ölümüne veya yaralanmasına yahut bir şeyin zarara uğramasına sebep olursa, motorlu aracın bir teşebbüsün unvanı veya işletme adı altında veya bu teşebbüs tarafından kesilen biletle işletilmesi hâlinde, motorlu aracın işleteni ve bağlı olduğu teşebbüsün sahibi, doğan zarardan müştereken ve müteselsilen sorumlu olurlar . (Ayan, Mehmet, Borçlar Hukuku, Genel Hükümler, 9. Baskı, Konya 2015, s. 280-281). Araç işleticisinin bağlı olduğu teşebbüs sahibinin sorumluluğu bakımından, motorlu aracın teşebbüsün işletme adı altında veya teşebbüs tarafından kesilen biletle işletilmesi arasında bir fark bulunmamaktadır. Motorlu aracın  teşebbüs  tarafından  kesilen  biletle  işletilmesi  durumunda  araç  firma  adını taşımamaktadır. Buna karşılık, firma sırf bilet kestiği için meydana gelen zarardan sorumlu tutulmaktadır. Yargıtay ın, bir aracın bir kargo şirketinin unvanı altında taşıma yapması hâlinde, kargo şirketi teşebbüs sahibi olup meydana gelen zarardan aracın maliki ile birlikte müteselsilen sorumlu olduğu yönündeki karar için bkz., 4.HD. 28.4.2009, E. 2009/3997 K.2009/6066 (Nomer, Halûk N., Borçlar Hukuku Genel Hükümler, 14. Baskı, İstanbul 2015, s. 192). Kimlerin işleten olarak nitelendirileceği Karayolları Trafik Kanunun 3 üncü maddesi çerçevesinde belirlenmektedir. Buna göre işleten,  araç sahibi olan ,  mülkiyeti muhafaza kaydıyla satışta alıcı sıfatıyla sicilde kayıtlı görülen kişi ,  aracın uzun süre kiralanması halinde kiracı ,  aracın uzun süre ariyet olarak verilmesi halinde ariyet alan kişi ,  aracın uzun süre rehin edilmesi halinde rehin alan kişi dir. Ancak, ilgili tarafından başka bir kişinin aracı kendi hesabına ve tehlikesi kendisine ait olmak üzere işlettiği ve araç üzerinde fiilî tasarrufta bulunduğu ispat edilirse, bu kimse de işleten sayılır. Bununla birlikte, 2918 sayılı Kanun ile bazı kişiler gerçek işleten olmadıkları hâlde gerçek işleten gibi sorumlu tutulmuştur. Bu kişilere farazî işleten adı verilir. Farazî işleten için bkz., Eren, Genel, s. 683-686. Ayrıca, bazı kurumlar ya da firmalar, çalışanlarının taşınması amacıyla araç işleten firmalarla sözleşme imzalamaktadırlar. Bu sözleşme ile birlikte, araç işleten firmalar, kurum ya da firmaların çalışanlarının taşıma işini gerçekleştirmektedir. Araç işleten  firmaların  kullandığı  motorlu  aracın  bir  kazaya  neden  olması  durumunda, çalışanlarını  taşıtan  kurumun  araç  işleten  sıfatıyla  sorumlu  olup  olmayacağı  hususu uygulamada tartışmalıdır. Gerçekten, Yargıtay konu ile ilgili bir kararında çalışanlarının taşınmasında kullanılan motorlu bir aracın kazaya neden olması durumunda, çalışanlarını taşıtan kurum ya da firmanın kiracı olduğu ve bu nedenle doğan zarardan araç işleten firma ile birlikte müteselsilen sorumlu olması gerektiği yönünde karar vermiştir. Yargıtay ın vermiş olduğu kararda ki olayda, (G) şirketi, Rusya dan bir iş almıştır. Bu nedenle, (G) şirketi, Rusya da almış olduğu işte çalıştırmak üzere Türkiye den aralarında işçi (T) nin de bulunduğu işçilerini Rusya ya götürmek üzere (Y) taşıma şirketiyle anlaşma yapmıştır.(Y) şirketi, taşıma işini yaparken, işlettiği otobüsün şoförünün yüzde yüz oranında kusurlu hareketi sonucunda bazı işçiler ölmüş ve işçi (T) de yaralanmış ve iş gücünden yoksun kalmıştır. Bu nedenle, (T), kazada uğradığı zararları tazmin edebilmek için (Y) şirketi ile birlikte (G) şirketini de müteselsilen sorumlu oldukları iddiasıyla dava etmiştir. Mahkeme, (G) şirketinin işçilerini taşımak üzere otobüsü kiraladığı gerekçesiyle doğan zarardan müteselsilen  sorumlu  olduğuna  karar  vermiştir.  Söz  konusu karar  için  bkz.,  27.HD,   2927Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  zarar gören üçüncü kişiler gibi yolcular da motorlu araç işletenin hukukî sorumluluğuna müracaat edebilirler. Zira, zarara sebep olan fiil, sözleşme ilişkisinin mevcut olduğu hâllerde çoğu kez hem taşıma sözleşmesinin ihlâli hem de haksız fiil niteliği taşıyacağı için, böyle bir durumda akdî sorumluluk ile akit dışı sorumluluk hükümlerinin yarışması söz konusu olacaktır. Öte yandan, bu çalışmada, karayoluyla yolcu taşımacılığından kaynaklanan akdî sorumluluk nazara alınarak bir inceleme yapılmaya çalışılmıştır. B) AKDÎ  SORUMLULUĞUN  KAYNAĞI  OLARAK  KARAYOLUYLA YOLCU TAŞIMA SÖZLEŞMESİ 1- Karayoluyla Yolcu Taşıma Sözleşmesi Kavramı Akdî sorumluluğun kaynağı olarak  sözleşme  kavramı,  iki tarafın, belirli bir hukukî sonuca ulaşmak için karşılıklı ve birbirine uygun şekilde iradelerini  açıklamaları   olarak  tanımlanmaktadır.  Gerçekten  Borçlar Kanunun  1  inci  maddesinin  birinci  fıkrasına  göre,   sözleşme,  tarafların iradelerini karşılıklı ve birbirine uygun olarak açıklamalarıyla kurulur .  Türk Ticaret Kanunu taşıma akdini doğrudan doğruya tanımlamamıştır. Ancak, bu kanunun taşıyıcının tanımını yapmak suretiyle taşıma akdini de tanımladığı ifade edilebilir. Türk Ticaret Kanunun 850 nci maddesi taşıyıcıyı,  Taşıyıcı, taşıma sözleşmesiyle eşya veya yolcu taşıma işini veya ikisini birlikte üstlenen kişidir. Eşya her türlü yükü de kapsar (f.1). Taşıyıcı, taşıma sözleşmesiyle eşyayı varma yerine götürmeyi ve orada gönderilene teslim                                                  7.5.2001, E.99/177 K.2001/335 (Kılıçoğlu, Ahmet M., Borçlar Hukuku Genel Hükümler, 18. Baskı, Ankara 2014, s. 378, dn. 415). Kılıçoğlu, söz konusu kararı, bir motorlu araç işleten ile işçilerinin ya da mensuplarının taşıtılması konusunda sözleşme akdeden firma ya da  işverenin  motorlu  araç  işleten  sayılmayacağını,  zira, bu durumda  motorlu  aracın kiralanmadığını ve motorlu aracın işletilmesinin kendisine ait de olmadığını, burada motorlu aracın kiralanması ile ilgili bir kira sözleşmesinin değil yolcu taşıma sözleşmesinin yapıldığı ve yine yolcu taşıma ya da taşıma sözleşmesini akdeden kişilerin de araç işleten sayıldığına ilişkin herhangi bir hüküm bulunmadığını ifade ederek eleştirmektedir (Kılıçoğlu, s. 379). Eleştiriyle aynı yönde bkz., 4.HD. 14.5.1990, E.9254 K.4116 (Kılıçoğlu, s. 379, dn. 416). Yargıtay ın konu ile ilgili vermiş olduğu söz konusu kararında, Pamukbank, işçilerini taşıtmak üzere Libas Turizm Şirketi ile anlaşmış, şirket taşıma sırasında davacıya çarparak yaralamıştır. Yargıtay aradaki taşıma sözleşmesine göre davalı Pamukbank ın ne işleten ne de  istihdam  eden  sıfatı  bulunmadığını  kabul  ederek,  davalı  Bankanın  sorumlu tutulamayacağına karar vermiştir. Ayrıca bkz., Kılıçoğlu, s. 379, dn. 416. 59  Ayan, Borçlar, s. 130. Benzer sözleşme tanımları için bkz., Yıldırım, Abdülkerim, Türk Borçlar Hukuku Genel Hükümler, 2. Baskı, Ankara 2014, s. 49; Eren, Genel, s. 199 vd.; Nomer, s. 31; Kılıçoğlu, s. 53. 2928Ankara Üni. Hukuk Fak. Dergisi, 65 (4) 2016: 2909-2975  Tokat etmeyi veya yolcuyu varma yerine ulaştırmayı; buna karşılık, eşya taşımada gönderen  ve  yolcu  taşımada  yolcu,  taşıyıcıya,  taşıma  ücretini  ödemeyi borçlanır (f.2).  şeklinde tanımlamıştır. Anılan hükmün taşıma sözleşmesi kavramını  genel  olarak  tanımlamaktadır.  Söz  konusu  hükme  göre, taşıyıcının aslî edimi eşya ve yolcu taşıma yönünden farklı düzenlenmiştir. Gerçekten, eşya taşımada taşıyıcının aslî edimi, eşyayı hem varma yerine taşımak  ve  orada  eşyayı  gönderene  teslim  etmek  iken;  yolcu  taşımada taşıyıcının aslî edimi, yolcuyu varma yerine ulaştırmaktır. Buna göre, taşıma sözleşmesi, taşıyıcının eşyayı hem  varma  yerine  taşıması hem de  orada gönderilene teslim etmesi veya yolcuyu varma yerine ulaştırmasına karşılık; eşya  taşımada  gönderenin  yolcu  taşımada  yolcunun  taşıma  ücretini borçlandığı sözleşme olarak tanımlanabilir. Sonuç olarak, karayoluyla yolcu taşıma  sözleşmesi,  taşımacının  yolcuyu  varma  yerine  gerektiği  gibi ulaştırmasına karşılık yolcunun taşıma ücretini ödemeyi borçlandığı sözleşme olarak tanımlanabilir. 2- Karayoluyla Yolcu Taşıma Sözleşmesinin Hukukî Niteliği Taşıma sözleşmesi, taşımacının eşyayı hem varma yerine taşıması hem de orada gönderilene teslim etmesi veya yolcuyu varma yerine ulaştırmasına karşılık; eşya taşımada gönderenin yolcu taşımada yolcunun taşıma ücretini borçlandığı sözleşme olarak tanımlanabileceği ifade edilmişti. Bu bakımdan, taşıma sözleşmesi, hem yolcuya hem de taşımacıya, birbirinin karşılığını oluşturan aslî edim yükümlülüğü getirdiği için tam iki taraflı (synallagmatic) bir sözleşme olarak nitelendirilebilir. Sözleşmeler hakkında belirli bir şeyin karşı tarafa tesliminin kuruluş şartı sayılıp sayılmamasından hareketle  rızaî sözleşmeler  ve  real sözleşmeler  şeklinde  ikili  bir  ayırım  yapılmaktadır.  Karayoluyla  yolcu  taşıma sözleşmesinin kurulması için herhangi bir şeyin taşımacıya teslim edilmesi                                                  60  ETK.m.762 e göre,  Taşıyıcı, ücret mukabilinde yolcu ve eşya (yük) taşıma işlerini üzerine alan kimsedir . ETK.m.762 hükmü, taşıyıcının tanımında yolcu ve/veya eşya taşınmasında taşıma ücretine vurgu yapmış, taşımanın bir taşıma sözleşmesi bağlamında yapılması gerektiği belirtilmemişti. Türk Ticaret Kanunun 850 inci maddesinin birinci fıkrası hükmü ile bu gerekliliğin giderildiği söz konusu maddesinin gerekçesinde ifade edilmiştir.  61  Akkurt, Yolcu, s. 153. Gençtürk, taşıma sözleşmesini, taşıyıcının bir ücret karşılığında yolcu veya eşya taşımayı taahhüt ettiği sözleşme olarak tanımlamaktadır (bkz., Gençtürk, s. 12). 62  Ülgen, Yolcu, s. 5. 63  Sözer, Taşıma, s. 125; Akkurt, Yolcu, s. 153-154; Gençtürk, s. 20. 64  Ayan, Borçlar, s. 136.   2929Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  şart değildir. Bu nedenle, taşıma sözleşmesinin rızaî bir sözleşme olduğu ifade edilebilir. Karayoluyla yolcu taşıma sözleşmesinin tarafı olan kişinin, yolcu olarak bir başka kişiyi göstermesi hâlinde, anılan sözleşmenin  üçüncü kişi lehine sözleşme  niteliğine sahip olduğu ifade edilebilir. Aynı zamanda, karayoluyla yolcu taşıma sözleşmesinin düzenli bir sefere ilişkin olması durumunda, anılan sözleşmenin  kesin vadeli işlem  niteliğinde olduğu kabul edilmektedir. Bununla birlikte, sözleşmenin elektronik ortamda akdedildiği hâllerde ise sözleşme,   mesafeli  sözleşme   olarak  nitelendirilebilir  (TKHK.m.48). Karayoluyla yolcu taşıma sözleşmesi genellikle, taşımacı tarafından önceden belirlenen şartların yolcu tarafından kabul edilmesi şeklinde kurulduğu için, bu hâllerde sözleşme  katılmalı (iltihakî) sözleşme  olarak nitelendirilmektedir. Sözleşmeler hakkında  kanunî düzenlemeye  kavuşmuş  olup olmamalarından hareketle,  kanunî düzenlemeye kavuşmuş sözleşmeler  ve  kanunî düzenlemeye kavuşmamış sözleşmeler  şeklinde ikili bir ayırım yapılabilir. Öğretideki baskın görüş, taşıma sözleşmesinin kanunî düzenlemeye kavuşmuş sözleşmelerden biri olan iş görme sözleşmesi kapsamında değerlendirilmesi gerektiğini  ifade  etmektedir.  Buna  karşılık,  baskın  görüşün,  taşıma sözleşmesinin, Türk Borçlar Kanununda düzenlenmiş sözleşme tiplerinden hangisi dâhilinde değerlendirilmesi gerektiği yönünde fikir ayrılığına düştüğü ifade edilebilir.                                                  65  Real sözleşmelere örnek olarak eşya taşıma sözleşmesi gösterilirdi (ETK.m.768/I). Ancak,  Taşıma sözleşmesi düzenlenmemiş olsa bile, tarafların karşılıklı ve birbirine uygun iradeleri ile taşıma sözleşmesi kurulur. Eşyanın taşıyıcıya teslimi, taşıma sözleşmesinin varlığına karinedir.  şeklindeki 6102 sayılı yeni Ticaret Kanunun 856 ncı maddesinin ikinci fıkrası karşısında artık bu sözleşmenin de rızaî nitelik taşıdığı söylenebilir. Bkz., Ayan, Borçlar, s. 136.  66  Ülgen, Taşıma, s. 46-47; Ülgen, Yolcu, s. 15. Yolcu taşıma sözleşmeleri bakımından üçüncü kişi lehine sözleşmenin ancak bir kişinin kendisinin yerine başkasını yolcu olarak göstermesi diğer bir deyişle bilet alması hâlinde söz konusu olabileceği hususunda (bkz., Gençtürk, s. 23, dn. 76; Ülgen, Taşıma, s. 47). 67  Karayolları Taşıma Kanunun tanımlar başlıklı 3 üncü maddesinde düzenli sefer,  Belirli bir zaman ve ücret tarifesine göre, tespit edilmiş bir güzergâhta önceden açıklanmış yerleşme birimleri arasında yapılan taşımaları  şeklinde ifade edilmiştir. 68  Zeyneloğlu, s. 31. Sivil hava yolu ile yolcu taşımacılığı hususunda aynı yönde bkz., Akkurt, Yolcu, s. 154. 69  Ayan, Borçlar, s. 137-142. 70  Akkurt, Yolcu, s. 155; Arkan, Karada Yapılan Eşya  Taşımaları, s. 29-30. Taşıma sözleşmesinin hukukî niteliğinin tartışmalı olduğu hususunda bkz., Sözer, Taşıma, s. 54-55; Ülgen, Yolcu, s. 9-10; Arkan, Karada Yapılan Eşya Taşımaları, s. 29-30; Zeyneloğlu, s. 20-21. 2930Ankara Üni. Hukuk Fak. Dergisi, 65 (4) 2016: 2909-2975  Tokat Öğretide  baskın  olan  görüş,  taşıma  sözleşmesini,   eser  (istisna) sözleşmesi  niteliğinde değerlendirmektedir. Bu görüşün taşıma sözleşmesinde sonucun, yani eşya taşıma sözleşmesinde eşyayı varma yerine taşımayı ve orada eşyayı gönderilene teslim etmeyi veya yolcu taşıma sözleşmesinde yolcuyu varma yerine ulaştırmayı taahhüt etmesinin öneminden hareket ettiği ifade edilebilir.  Öğretideki  ikinci  görüş,  taşıma  sözleşmesini,   vekâlet  sözleşmesi  niteliğinde  değerlendirmektedir.  Bu  görüşün  İsviçre  hukukunda  taşıma sözleşmeleri bakımından tamamlayıcı olarak vekâlet hükümlerine yapılan yollamadan hareket ettiği ifade edilebilir. Bununla birlikte, ücret unsurunun bulunduğu taşımalar bakımından eser, ücret unsurunun bulunmadığı taşımalar bakımından ise vekâlet sözleşmesi hükümlerinin uygulanması gerektiği de ifade edilmektedir.72  Öğretideki üçüncü görüş, taşıma sözleşmesini, Türk Ticaret Kanununda ayrıca düzenlenmiş bulunmasından ve diğer iş görme edimi içeren sözleşmeler ile arasındaki farklılardan dolayı,  bağımsız sözleşme  olarak nitelendirmektedir. Bu görüş, taşıma sözleşmesinin hukukî niteliğini belirlerken kanunda düzenlenmiş başka bir sözleşme kapsamında değerlendirilmesinin gerekmediğini,  taşıma  sözleşmesine  tamamlayıcı  olarak  uygulanacak  hükümlerin tespitinin sözleşmesinin hukukî niteliğinin tespitinden farklı olduğunu ifade etmektedir. Bu görüşe göre, taşıma sözleşmesinin yolcu ve yük taşımasına göre bir ayırım yapılması durumunda, yolcu taşımalarına vekâlet, yük taşımalarında ise eser sözleşmesi hükümlerine tamamlayıcı olarak başvurulabilir. Karayoluyla  yolcu  taşıma  sözleşmesinin   eser  (istisna)  sözleşmesi  olarak değerlendirilmesi isabetli değildir. Gerçekten, Türk Borçlar Kanunun 470 nci maddesine göre,  eser sözleşmesi, yüklenicinin bir eser meydana getirmeyi, işsahibinin de bunun karşılığında bir bedel ödemeyi üstlendiği                                                  71  Arkan, Karada Yapılan Eşya Taşımaları, s. 30; Sözer, Taşıma, s. 55; Tandoğan, Halûk, Borçlar Hukuku – Özel Borç İlişkileri, II, 4. Baskı, İstanbul 2008, s. 379; Kırman, s. 24; Ülgener, Fehmi, Taşıyanın Sorumsuzluk Halleri, İstanbul 1991, s. 19. Alman hukukunda, taşıma sözleşmelerinde sonucun özel önemi üzerinde durularak bu sözleşmelerin eser (istisna) sözleşmesi niteliğinde olduğu hususunda bkz., Arkan, Karada Yapılan Eşya Taşımaları, s. 29-30. 72  Göknil, M. Nedim, Hava Hukuku, İstanbul 1951, s. 185; Tandoğan, Özel, s. 379, Kırman, s. 23; Birinci–Uzun, s. 41; Ülgen, Taşıma, s. 45, dn. 21; Ülgen, Yolcu, s. 9. 73  Ülgen, Taşıma, s. 46; Zeyneloğlu, s. 20; Canbolat, s. 12; Birinci–Uzun, s. 41; Gençtürk, s. 22; Akkurt, Yolcu, s. 157.  74  Birinci–Uzun, s. 41; Ülgen, Taşıma, s. 46; Gençtürk, s. 22.   2931Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  sözleşmedir . TBK.m.470 de,  eser sözleşmesi nin  bir eser meydana getirme  unsurunu içerdiği açık bir şekilde dile getirilmiştir. Kaldı ki, eser sözleşmesi, bir iş görme borcu doğuran sözleşme olmasına karşın, bu sözleşmede önemli olan, iş görme faaliyetinin kendisinden çok objektif olarak tespiti mümkün olan  belirli  bir  maddî  veya  maddî  olmayan  sonuçtur.  Buna  karşılık, taşımacının, yolcuyu varma yerine ulaştırması, anılan nitelikte bir sonuçtan ziyade, yolcu namına gerçekleştirilen ve süreklilik arz eden hukukî bir fiil niteliği taşımaktadır.  Karayoluyla  yolcu  taşıma  sözleşmesinin  vekâlet sözleşmesi   olarak değerlendirilmesi de isabetli değildir. Gerçekten, yolcu taşıma sözleşmesinin ayırıcı unsuru, taşımanın  ücret  karşılığında yapılmış olmasıdır. Kaldı ki, taşıma  sözleşmesinde  ücret  kararlaştırılmamış  olsa  dahi,  Türk  Ticaret Kanunun  20  nci  maddesi  gereğince  tacir  olan  taşıyıcı  uygun  bir  ücret isteyebileceği ifade edilebilir. Buna karşılık,  vekâlet sözleşmesi nde ücret zorunlu bir unsur değildir. Gerçekten Borçlar Kanunun 502 nci maddesinin üçüncü  fıkrasına  göre,   Sözleşme  veya  teamül  varsa  vekil,  ücrete  hak kazanır .  Ayrıca,  Türk  Borçlar  Kanunun  505  inci  maddesinin  birinci fıkrasının birinci cümlesine göre,  Vekil, vekâlet verenin açık talimatına uymakla yükümlüdür . Buna karşılık, yolcu taşımasında taşımacı, taşıma fiilini icra ederken kural olarak yolcunun talimatlarına göre hareket etmesi mümkün değildir.  Bu nedenle, Türk Ticaret Kanunun ayrı bir sözleşme olarak düzenlediği taşıma sözleşmesini, kanunda düzenlenmiş diğer bir sözleşme türü içinde değerlendirmenin doğru olmadığı ifade edilebilir. Dolayısıyla, karayoluyla yolcu taşıma sözleşmesini, kanunda düzenlenmiş diğer herhangi bir sözleşme tipi içerisinde değerlendirmeye gerek olmaksızın  kendine has yapısı olan bir sözleşme  olarak nitelendirilebilir. Öte yandan, Karayolu Taşıma Kanununda ve Türk Ticaret Kanununda hakkında özel hükümler bulunmayan durumlar için  Türk  Borçlar  Kanunun  vekâlet  sözleşmesine  ilişkin  hükümleri tamamlayıcı olarak uygulanabileceği ifade edilebilir.                                                  75  Eser kavramının kapsamına maddî olmayan mallarının girip girmeyeceği hususundaki tartışmalar için bkz., Yavuz, Cevdet / Acar, Faruk / Özen, Burak, Türk Borçlar Hukuku, Özel Hükümler, 10. Baskı, İstanbul 2014; 986-990; Eren, Fikret, Borçlar Hukuku, Özel Hükümler, 2. Baskı, Ankara 2015, s. 588-594;Gümüş, Mustafa Alper, Borçlar Hukuku, Özel Hükümler, C. 2, 3. Baskı, İstanbul 2014, s. 4-6. 76  Gümüş, s. 2-3; Yavuz/Acar/Özen, s. 986; Eren, Özel, s. 587. 77  Sivil hava yolu ile yolcu taşıma sözleşmesi açısından aynı yönde bkz., Akkurt, Yolcu, s. 157. 2932Ankara Üni. Hukuk Fak. Dergisi, 65 (4) 2016: 2909-2975  Tokat 3- Karayoluyla Yolcu Taşıma Sözleşmesinin Kurulması Borçlar Kanunun 1 inci maddesinin birinci fıkrasına göre,  sözleşme, tarafların iradelerini karşılıklı ve birbirine uygun olarak açıklamalarıyla kurulur . Bununla birlikte, irade açıklamaları kurulmak istenen sözleşmenin esaslı unsurlarını içermelidir. İkinci derecedeki noktalarda susulmuş olması önemli  değildir.  Zira,  ikinci  derecedeki  noktalarda  taraflar  arasında uyuşmazlık çıkarsa, hâkim işin mahiyetini göz önünde bulundurmak suretiyle uyuşmazlığı  çözer  (TBK.m.2/I,  II)78.  Taşıma  sözleşmesinin  kuruluşunu düzenleyen  özel  bir  hüküm  bulunmadığından,  karayoluyla  yolcu  taşıma sözleşmesinin karşılıklı ve birbirine uygun irade açıklamalarıyla kurulabileceği ifade edilebilir. Bununla beraber, karayoluyla yolcu taşıma sözleşmesinin kurulabilmesi için gerekli olan irade açıklaması açık veya zımnî olabilir. Sözleşmeler hakkında belirli bir şeyin karşı tarafa tesliminin kuruluş şartı sayılıp sayılmamasından hareketle  rızaî sözleşmeler  ve  real sözleşmeler  şeklinde  ikili  bir  ayırım  yapılmaktadır.  Karayoluyla  yolcu  taşıma sözleşmesinin kurulması için herhangi bir şeyin taşıyıcıya teslim edilmesi şart değildir. Bu nedenle, taşıma sözleşmesinin rızaî bir sözleşme olduğu ifade edilebilir. Bu bakımdan, yolcunun kendi adına bilet aldığı durumlarda yolcu ile  taşımacının,  sözleşmenin  üçüncü  üçüncü  kişi  lehine  düzenlendiği                                                  78  Ayan, Borçlar, s. 131. 79  Arkan, Karada Yapılan Eşya Taşımaları, s. 16; Zeyneloğlu, s. 28; Ülgen, Yolcu, s. 12; Ülgen, Taşıma, s. 56. Karayolu Taşıma Kanunun uygulama alanına giren taşımalarda taşıyıcılar, kabul edilebilir bir sebep olmaksızın veya zorunlu bir neden bulunmaksızın taşıma hizmetinden kaçınamazlar. Bu nedenle, taşıma hizmetinden her zaman herkesin yararlanmasını sağlaması gerektiği ifade edilebilir (KTK.m.5/IV). 80  Ülgen, Yolcu, s. 12; Doğanay, s. 2208; Ülgen, Taşıma, s. 57. TD. 7.4.1971, E.1971/1188 K.1971/2792,  …Davalılar kendi fabrikalarında dokudukları pamuklu bez ve ipliklerin Aydın dan İstanbul a nakli işini açık artırmaya çıkarmış ve davacı da bu artırmaya iştirak ederek diğer taşıyıcılar meyanında en düşük fiyatla söz konusu taşıma işini kabul etmiş olmasına ve davalılar nam ve hesabına işbu taşıma işini ihaleye çıkaran ve mübrez belgelerle Ticaret Sicil Memurluğunun cevabi yazısına göre davalıların ticarî mümessili olduğu anlaşılan A… nın yaptığı bu muamele davalıların ticarî işletmelerinin gayesine tamamen uygun bir muamele olduğu için davalıları ilzam edeceği gibi yapılan ihalenin muhtelif teklifler arasında en düşüş teklifi yapan davacı üzerinde kaldığını tespit ve tevsik eden  ihale zabıtnamesi  ile taşıma akdinin BK.nun 1 inci maddesine göre iki taraf arasında vücut bulduğu halde işin esasına girilmeyerek henüz ortada taşıma akdi olmadığından bahisle davanın reddi isabetsiz ve davacının temyiz itirazları yerinde olduğundan hükmün davacı yarına bozulmasına. …  (Doğanay, s. 2208, dn. 3). Taşıma sözleşmesinin açık ya da zımnî olarak kurulabileceği hususunda bkz., Birinci–Uzun, s. 40. 81  Ayan, Borçlar, s. 136. 82  Ülgen, Taşıma, s. 56.   2933Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  durumlarda yolcu lehine sözleşme yapan taraf ile taşımacının, taşımacının acente gibi bir yardımcı kullandığı durumlarda acente ile yolcunun veya yolcu lehine sözleşme yapan kimsenin ücret karşılığında karayolu ile taşımaya ilişkin  karşılıklı  ve  birbirine  uygun  irade  beyanlarını  açıklamalarıyla  ile karayoluyla yolcu taşıma sözleşmesinin kurulabileceği ifade edilebilir. Aynı zamanda, karayoluyla yolcu taşıma sözleşmesinin düzenli bir sefere ilişkin olması  durumunda,  taşımacının  önerisi   herkese  açık  öneri   niteliğinde bulunacağından,  bu  durumda  sözleşme,  diğer  tarafın  kabul  beyanı  ile kurulmuş olur (TBK.m.8/II).  6098 sayılı Türk Borçlar Kanunun 8 inci maddesinin ikinci fıkrasına göre,  Fiyatını göstererek mal sergilenmesi veya tarife, fiyat listesi ya da benzerlerinin gönderilmesi, aksi açıkça ve kolaylıkla anlaşılmadıkça öneri sayılır . Bu nedenle, elektronik ortamda mal veya hizmet teşhir edilmesinin kural olarak  herkese açık öneri  sayılmaktadır. Bu bakımdan, elektronik ortamda düzenlenen elektronik sözleşmelerin, tarafların karşılıklı ve birbirine uygun irade açıklamaları ile kurulabileceği ifade edilebilir. Buna karşılık, karayoluyla  yolcu  taşıma  sözleşmesinin  ne  zaman  kurulduğunun  tespiti önemlidir.  Gerçekten,  Türk  Borçlar  Kanunun  4  üncü  maddesinin  ikinci fıkrasına  göre,   Telefon,  bilgisayar  gibi  iletişim  sağlayabilen  araçlarla doğrudan iletişim sırasında yapılan öneri, hazır olanlar arasında yapılmış sayılır . Maddede geçen telefon ve bilgisayar örnek olarak sayılmıştır. Bu nedenle, taraflar,  chat ,  messenger ,  skype ,  viber ,  tango  gibi doğrudan iletişim sağlayabilen araçlar aracılığıyla öneri ve kabul beyanları birbirine yöneltmektelerse, sözleşme  hazır olanlar arasında  gerçekleştirilmiş kabul edilir ve kural olarak kabul beyanının taşımacıya veya yetkili temsilcisine açıklanmasıyla kurulmuş olur. Buna karşılık, taraflar, taşımacılara veya yetkili temsilcilerine ait  web siteleri  gibi doğrudan iletişim sağlayamayan araçlar  sayesinde  öneri  ve  kabul  beyanları  birbirine  yöneltmektelerse, sözleşme  hazır olmayanlar arasında  gerçekleştirilmiş kabul edilir ve anılan sözleşme  kabul  haberinin  öneri  sahibinin  hâkimiyet  alanına  varmasıyla kurulmuş olduğu ifade edilebilir (TBK.m.5/I).                                                   83  Ülgen, Yolcu, s. 12; Zeyneloğlu, s. 28-29. Sivil havayolu ile yolcu taşıma sözleşmesi bakımından benzer bir görüş için bkz., Akkurt, Yolcu, s. 158. 84  Bu düzenlemede bir karine söz konusudur. Söz konusu karinenin aksinin iddiada bulunan tarafından ispat edilebileceği hususunda bkz., Ayan, Borçlar, s. 144. 85  Ayan, Borçlar, s. 146; Akkurt, Yolcu, s. 158-159; Kılıçoğlu, s. 66. 2934Ankara Üni. Hukuk Fak. Dergisi, 65 (4) 2016: 2909-2975  Tokat 4- Karayoluyla Yolcu Taşıma Sözleşmesinin Unsurları a) Taşıma Taahhüdü Bir  taşıma  sözleşmesinden  bahsedebilmek  için  ortada  bir  taşıma taahhüdünün bulunması gerekir. Sözlük anlamıyla taahhüt kavramı,  bir şey yapmayı üstüne alma, üstlenme  olarak ifade edilir. Karayoluyla yapılacak olan yolcu taşımalarında taşıma taahhüdünün konusunu, yolcunun kalkış yerinden varış yerine götürülmesi oluşturmaktadır. Kararlaştırılan kalkış ve varış yerlerinin aynı olması taahhüdün geçerliliğine etki etmez. Bu nedenle, taşıma hareketinin edim itibarıyla yerine getirilmiş olması yeterlidir. Meselâ, turistlerin gezi amacıyla belirli bir başlangıç noktasından alınıp tekrar aynı bitiş (varış) noktasına bırakılması hâlinde yer değiştirmenin gerçekleşmiş olduğu kabul edilecektir.  Öte yandan, taşıma taahhüdü içermeyen yahut taşıma taahhüdünün aslî edim  niteliğinde  bulunmadığı  bir  sözleşmenin  karayoluyla  yolcu  taşıma sözleşmesi olarak değerlendirilmesi mümkün değildir. Bu nedenle, yolcu taşımalarında  kullanmak  için  bir  aracın  tamamının  veya  bir  kısmının kiralanması durumunda ortada bir yolcu taşıma sözleşmesinin bulunmadığı ifade  edilebilir.  Bununla  birlikte,  karayoluyla  yolcu  taşımacılığı sözleşmesinden bahsedebilmek için taşıma işinin aslî edim niteliğinde olması gerektiği söylenebilir. Bu bakımdan, taşıma işinin, işçilerin servis aracı ile fabrikaya taşınmasında olduğu gibi bir yan edim olarak kararlaştırılması hâlinde ortada bir taşıma sözleşmesinin bulunmadığı ifade edilebilir. Buna karşın, taşıma işini aslî edim olarak taahhüt eden taşımacının, yolculara yemek servisi yapılması gibi yan edimler üstlenmesi ise mümkündür.                                                  86  Ülgen, Yolcu, s. 7; Sözer, Taşıma, s. 32; Gençtürk, s. 13. Taşımanın üstlenilmesi, öğretide, taşıyıcının eşyayı kendi gözetimi ve sorumluluğu altında sözleşmede kararlaştırılan taşıma süresi boyunca götürmesi olarak ifade edilmiştir (bkz.,Gençtürk, s. 13). 87  Bkz.,  TDK.  Büyük  Türkçe  Sözlük,  http://www.tdk.gov.tr/index.php?option=com_bts, (Erişim Tarihi, 10.11.2015). 88  Akkurt, Yolcu, s. 6; Ülgen, Yolcu, s. 6; Sözer, Taşıma, s. 1-2.  89  Ülgen, Yolcu, s. 7; Sözer, Taşıma, s. 32. Taşıma sözleşmesinde taşıma taahhüdünün aslî edim olması gerektiği hususunda (bkz.,Gençtürk, s. 13). 90  Ülgen, Yolcu, s. 8; Gençtürk, s. 13. 91  Ülgen, Yolcu, s. 8; Arkan, Karada Yapılan Eşya Taşımaları, s. 14; Gençtürk, s. 14. Bir kişinin taşıma işinde kullanılmak üzere araç ile birlikte sürücü olarak kendi hizmetlerini de başka bir kimseye tahsis etmesini öngören sözleşmenin taşıma sözleşmesi olmayıp kira, hizmet veya yerine göre eser sözleşmelerine ait unsurların birleşmesinden oluşan karma bir sözleşme olduğu hususunda bkz., Ülgen, Yolcu, s. 8; Arkan, Karada Yapılan Eşya Taşımaları, s. 14.   2935Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  Karayoluyla  taşınması  taahhüt  edilen  varlığın  canlı  bir  insan,  yani  yolcu  olması da sözleşmenin, karayolu ile yolcu taşıma sözleşmesi olarak nitelendirilmesi için gereken şartlar arasındadır.  b) Taşıma Ücreti Taşıma  faaliyeti karşılığında  yolcu  tarafından  ödenecek olan taşıma ücreti,  öğretide  ve  uygulamada  yolcu  taşıma  sözleşmesinin  zorunlu unsurlarından  biri  olarak  kabul  edilmektedir.  Gerçekten,  Türk  Ticaret Kanunun 850 nci maddesinin ikinci fıkrasına göre, .  …yolcu taşımada yolcu, taşıyıcıya,  taşıma  ücretini  ödemeyi  borçlanır .  Karayolu  Taşıma Yönetmeliğinin 38 inci maddesinin üçüncü fıkrasına göre,  Yolcu biletinde, yetki belgesi sahibi taşımacının adı/unvanı, yetki belgesi numarası, adresi, vergi numarası ile yolcunun adı, soyadı, kalkış ve varış yeri, koltuk numarası, hareket tarihi ve saati, taşıma ücreti, biletin seri ve müteselsil sıra numarası ve düzenleme tarihinin yer alması zorunludur . Söz konusu hükümlerden ücretin  yolcu  taşıma  sözleşmesinin  zorunlu  bir  unsuru  olduğu  ifade edilebilir. Dolayısıyla, ücretsiz yapılan taşımaların taşıma sözleşmelerini                                                  92  Ülgen, Yolcu, s. 6. Cesetin, cenazenin ve insan dışındaki canlı varlıkların yolcu olarak nitelendirilmesinin mümkün olmadığı hususunda bkz., Akkurt, Yolcu, s. 20-26. 93  Gençtürk, s. 17; Zeyneloğlu, s. 65; Sözer, Taşıma, s. 35; Kırman, s. 50; Canbolat, s. 7; Ülgen, Taşıma, s. 17; Ülgen, Yolcu, s. 8; Akkurt, Yolcu, s. 165. Taşıyıcının ücret hakkı hususunda ayrıca bkz., Arkan, Sabih, Taşıyıcının Ücret Hakkı, Prof. Dr. Fadıl Sur un Anısına Armağan, Ankara 1983, s. 339 vd.. 94  11.HD.  29.09.1979,  E.3583,  K.3817,   …TTK.762.maddesi  gereğince  ücret  taşıma sözleşmesinin bir unsuru olup ücretsiz olarak Elif in halası davalı idare hostesi tarafından uçağa bindirildiği ve denize düşerek kaybolan uçakta bulunduğu iddia edildiğine ve olayda yukarıda söylendiği gibi taşıma sözleşmesi niteliğinde bulunmadığı ve haksız eylem hükümlerine tabi olacağından Dairemizin görevi dışında kalmaktadır. … , (Gençtürk, s. 17, dn. 37). 95  Buna karşılık, Karayolu Taşıma Yönetmeliğini 38 inci maddesinin sekizinci fıkrasına göre,  Yetki belgesi sahipleri her seferde 1 yolcu ile bu seyahatte görevli olmayan en fazla 2 personelini bilet keserek ücretsiz taşıyabilirler . Bu nedenle, ücretsiz taşınan bu kişilerin de taşıma sözleşmesinin konusunu oluşturabileceği ifade edilebilir. Ayrıca, Karayolu Taşıma Yönetmeliğinin 57 inci maddesinin onuncu fıkrasına göre,  6 yaşın altında olan çocuklar yolcu bileti düzenlenmeksizin kucakta seyahat edebilirler. Bunlar için ayrı koltuk talep edilmesi halinde, bilet ücreti, geçerli ücret tarifesi üzerinden % 30 indirimli düzenlenir . Bu bakımdan 6 yaşın altında çocukların kucakta seyahat etmesi hâlinde taşıma sözleşmesi ücret olmamasına rağmen kurulduğunun kabulü gerekir. Kaldı ki, bu kişilerin, ücretsiz taşınmaları yasalardan doğmakta olduğu ifade edilebilir. Ayrıca bkz., Zeyneloğlu, s. 70-71. Demiryolu açısından bkz., 11.HD. 15.10.1980, E.1980/4809 K.1980/4890,  … Davacılar, müşterek sulplerinden olma 1973 doğumlu küçük Nurcan ın, davalı DDY İşletmesine ait trenin, iyi kapanmamış  olan  kapısından  düşüp  öldüğü  iddiasıyla  davalı  İşletmeden  (maddî)  ve 2936Ankara Üni. Hukuk Fak. Dergisi, 65 (4) 2016: 2909-2975  Tokat düzenleyen hükümlerin kapsamına girmediği söylenebilir. Öte yandan, taşıma işinin ücretsiz gerçekleştirilmiş olması, taşımayı gerçekleştirenin sorumlu olmayacağı anlamına gelmez. Taşımayı gerçekleştiren kişi genel hükümler uyarınca sorumlu olur. Bununla birlikte, ücret kavramının geniş yorumlanması gerekmektedir. Bu nedenle, ücretin mutlaka nakdî bir karşılık olmasının gerekmediğinin kabulü gerekir. Zira, önemli olan husus, taşımacının taahhüdüne karşılık olarak taahhüt edilen ve taşımacının malvarlığı bakımından değer ifade bir edimin olmasıdır. Hizmet ve iş edimlerinin de ücret kabul edileceği öğretide ifade edilmektedir. Ayrıca, hatır taşımasına benzeyen fakat hatır taşıması olmayan  öyle  taşımalar  vardır  ki  bunları  da  Karayolu  Taşıma  Kanunu anlamında taşıma olarak kabul etmek gerekir. Zira, bu taşımalarda taşımacının bir çıkarı bulunmaktadır. Meselâ, annesi gece rahatsızlanan bir kimsenin doktoru evinden almasında taşımacının bir çıkarı bulunmaktadır. Bu çıkar ise, bu taşıma işinden bir ücret sağlamak olmayıp annesinin iyileştirilmesidir. Diğer taraftan, ücretin belirli olmasının şart olmayıp belirlenebilir olması yeterlidir. Gerçekten, taşıma sözleşmesinde ücret kararlaştırılmamış olsa dâhi, Türk Ticaret Kanunun 20 nci maddesi gereğince tacir olan taşıyıcının uygun bir ücret isteyebileceği düzenlenmiştir.                                                  (manevî) tazminat talep etmiş bulunmalarına ve davacıların müşterek çocuklarının sırf küçüklüğü nedeniyle, davacı (anne ve babası) ile birlikte seyahat ederken davalı İşletme yolcu tarifesine nazaran (yaşı itibariyle biletsiz seyahat etme) hakkına sahip bulunması hali, taraflar arasında (yolcu taşıma akdi) nin varlığını ortadan kaldırmayacağına ve kazada ölen küçük Nurcan ın ebeveynine atfen ve davalı İşletmenin usulüne uygun bir şekilde çok önceden ilân ettiği tarifeye göre (biletsiz) seyahat etme hakkına sahip bulunmasına binâen, uyuşmazlığın  (yolcu  taşıma)  akdine  göre,  işin  esası  incelenerek,  hasıl  olacak  sonuç dairesinde  bir  karar  verilmek  gerekirken  yazılı  şekilde  karar  verilmesi  bozmayı gerektirmiştir. …  (Doğanay, s. 2209, dn. 5). 96  Gençtürk, s. 19. Hangi genel hükümlerin uygulanacağı ise tartışmalıdır. Söz konusu tartışmalar için (bkz., Gençtürk, s. 19-20, dn. 56). 97  Sözer, Taşıma, s. 35; Ülgen, Yolcu, s. 9; Ülgen, Taşıma, s. 17; Akkurt, Yolcu, s. 167; Doğanay, s. 2209; Zeyneloğlu, s. 65-66; Birinci–Uzun, s. 48; Kırman, s. 51; Gençtürk, s. 17-18. Gençtürk, taşıyıcıya sağlanan menfaat ile taşıma işinden yararlananın sağladığı menfaat  arasında  hakkaniyete  uygun  bir  eşitlik  ilişkinin  bulunması  gerektiğini  ifade etmektedir (bkz., Gençtürk, s. 18). 98  Birinci–Uzun, s. 48. Alman Federal Mahkemesi, avukatın duruşmanın yapılacağı yere herhangi bir ücret ödemeksizin bizzat müvekkilinin özel uçağı ile gitmesini, müvekkilin bir menfaat karşılığında avukatı taşıdığından bahisle ücretli bir taşıma kabul ettiği yönünde ki karar için bkz., BGH. 2.4.1974, VI, 2R, 23/73, I AL, s. 41 (Birinci–Uzun, s. 48, dn. 149). 99  Birinci–Uzun, s. 48, dn. 150; Ülgen, Taşıma, s. 18.   2937Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  Her ne kadar yolcu taşıma sözleşmesinin zorunlu unsurlarından birisi ücret olsa da ücret ödemeden taşıma aracına binen bazı kimseler açısından taşımacının sorumluluğu gündeme gelebilir. Gerçekten, Karayolu Taşıma Kanunun 34 üncü maddesinde ücretsiz ve tarife altı uygulama esaslarının yönetmelikle belirleneceği ifade edilmiştir. Söz konusu Karayolu Taşıma Yönetmeliğinin 57 nci maddesinin onuncu fıkrasında,  6 yaşın altında olan çocuklar  yolcu  bileti  düzenlenmeksizin  kucakta  seyahat  edebilirler.  …  denilmiştir. Buna göre, taşıma aracı içinde kucakta taşınan çocuğun da yolcu sayılması gerekir. Taşıma  ücreti  taraflar  arasında  serbestçe  kararlaştırılabilir.  Aynı zamanda, ücret karayolu taşıma şirketleri tarafından hazırlanan tarifeler ile de belirlenebilir.  Ücretin  taşıma  sözleşmesine  taraf  olan  yolcu  tarafından ödenmesi şart olmayıp üçüncü kişi tarafından da taşımacıya ödenebilir. Karayoluyla yolcu taşıma sözleşmesinde ücretin kural olarak peşin ödenmesi gerektiği  kararlaştırılabilir.  Buna  karşılık,  taraflar,  ücretin  taşımacının edimini yerine getirmesinden sonra da ödeneceğine kararlaştırabilirler. Zira, sözleşme serbestisi bunu gerektirir. Bu bakımdan, taşıyıcının yolcuyu sağ salim ulaştırma borcunu yerine getirmesine karşılık, yolcunun, ücret ödeme borcunu  yerine  getirmemesi  hâlinde  taşıyıcının  hapis  hakkı  gündeme gelecektir. Gerçekten, Türk Ticaret Kanunun 913 üncü maddesi gereğince,  Taşıyıcı, seyahat ücretinin teminatı olarak, Türk Medenî Kanunun 950 ilâ 953 üncü maddeleri uyarınca bagaj üzerinde hapis hakkını haizdir .  Medenî Kanunun 950 nci maddesinin birinci fıkrasına göre,  alacaklı, borçluya ait olup onun rızasıyla zilyedi bulunduğu taşınırı veya kıymetli evrakı, borcun muaccel olması ve niteliği itibarıyla bu eşyanın alacak ile bağlantısı bulunması hâlinde,  borç ödeninceye kadar  hapsedebilir .  Söz konusu hükmün, hapis hakkının borçluya ait olmakla birlikte onun rızası ile alacaklının zilyetliğinde bulunan taşınır ve kıymetli evrak için düzenlemiş olduğu ifade edilebilir. Öte yandan, yolcudan ayrı olarak ve taşıyıcının                                                  100  Sözer, Taşıma, s. 35; Arkan, Karada Yapılan Eşya Taşımaları, s. 15; Akkurt, Yolcu, s. 206; Ülgen, Taşıma, s. 44; Ülgen, Yolcu, s. 9; Zeyneloğlu, s. 66; Birinci–Uzun, s. 48; Gençtürk, s. 18. 101  Birinci–Uzun, s. 48; Ülgen, Taşıma, s. 18; Akkurt, Yolcu, s. 167. 102  Ülgen, Yolcu, s. 15; Akkurt, Yolcu, s. 206; Zeyneloğlu, s. 67; Ülgen, Taşıma, s. 90. 103  Hapis hakkı hakkında ayrıntılı bilgi için bkz., Ayan, Mehmet, Eşya Hukuku, III, Sınırlı Aynî Haklar, 6. Baskı, Konya 2014, s. 304 vd.; İmre, Zahit, Hapis Hakkı Üzerine Bir Tetkik, İÜHFM., C. 18, S. 3 – 4, s. 742 vd.; Cansel, Erol, Türk Hususî Hukukunda Hapis Hakkı, Ankara 1961; Sirmen, A. Lâle, Eşya Hukuku, 3. Bası, Ankara 2015, s. 636 vd.; Esener, 2938Ankara Üni. Hukuk Fak. Dergisi, 65 (4) 2016: 2909-2975  Tokat zilyetliğinde  taşınan  yükün  Türk  Ticaret  Kanunu  anlamında   bagaj , yolcunun, yolculuk esnasında taşınmak üzere dolaysız zilyetliğini taşıyıcıya devretmeyerek üzerindeki doğrudan fiilî hâkimiyetini muhafaza ettiği yükün ise  Türk  Ticaret  Kanunu  anlamında   el  bagajı nı  ifade  ettiğinden bahsedilmişti (TTK.m.912/I). Bu bakımdan, TTK.m.913 de ifadesini bulan  bagaj  ifadesi ve MK.m.950 birlikte değerlendirildiğinde, taşıyıcının, hapis hakkına sadece kendisine zilyetliği devredilmiş eşya üzerinde sahip olacağı buna karşılık, taşıyıcının, yolcunun kendisine zilyetliğini devretmediği el bagajı için hapis hakkına sahip olamayacağı ifade edilebilir. 5- Karayoluyla Yolcu Taşıma Sözleşmesinin Tarafları  Karayoluyla  yolcu  taşımacılığı  sözleşmesinin  kurulabilmesi  için karşılıklı ve birbirine uygun iki irade beyanının varlığı gerektiği için iki taraflı bir  sözleşme  olduğu  söylenebilir.  Karayoluyla  yolcu  taşımacılığı sözleşmesinin  taraflarından  birisi  taşımacıdır.  Taşımacı  kavramı,  taşıma sözleşmesinde, yolcunun yahut göndericinin karşı tarafını oluşturan ve taşıma fiilini yerine getirmeyi üstlenen kişi olarak tanımlanabilir. Karayoluyla yolcu taşımacılığı sözleşmesinin diğer tarafı ise yolcudur. Yolcu kavramı ise, taşıma sözleşmesine  dayanarak  karayolu  aracını  kullanan  sürücü  ile  hizmetliler dışında araçta bulunan diğer kişiler şeklinde tanımlanabilir. Kural olarak, karayolu ile yolcu taşımacılığı sözleşmesinin taşımacı ile yolcu arasında yapılması gerekir. Ayrıca, sözleşmenin temsilci aracılığıyla da yapılabilir. Değinilmesi gereken diğer bir husus ise, taşıma işlerine kimlerin aracılık yapabileceğidir. Karayoluyla yolcu taşımacılığı bakımından önem taşıyan aracı, acentedir. Türk Ticaret Kanunun 102 inci maddesinin birinci fıkrasında acente,  Ticari mümessil, ticari vekil, satış memuru veya işletmenin çalışanı gibi işletmeye bağlı bir hukuki konuma sahip olmaksızın, bir sözleşmeye dayanarak, belirli bir yer veya bölge içinde sürekli olarak ticari bir işletmeyi ilgilendiren sözleşmelerde aracılık etmeyi veya bunları o tacir adına yapmayı meslek  edinen  kimseye  acente  denir   şeklinde  tanımlanmıştır.  Karayolu Taşıma Kanunun 3 üncü maddesinde acente ise,  Ticarî mümessil, ticarî vekil, satış  memuru  veya  müstahdem  gibi  bağımlı  bir  sıfatı  olmaksızın  bir                                                  Turhan / Güven, Kudret, Eşya Hukuku, 6. Baskı, Ankara 2015, s. 579 vd.; Akipek, Jale G./Akıntürk, Turgut, Eşya Hukuku, İstanbul 2009, s. 857 vd.. 104  Hapis hakkının doğması için bagajın taşıyıcıya teslim edilmesi gerektiği hususunda bkz., Ülgen, Yolcu, s. 16. 105  Zeyneloğlu, s. 24; Sözer, Taşıma, s. 35 vd.; Ülgen, Yolcu, s. 13; Ülgen, Taşıma, s. 59 vd.; Arkan, Karada Yapılan Eşya Taşımaları, s. 19 vd.    2939Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  sözleşmeye dayanarak belirli bir yer veya bölge içinde daimî surette bir veya birden fazla taşımacıyı ilgilendiren sözleşmelerde aracılık etmeyi ve onlar adına taşıma sözleşmesi yapmayı meslek edinen kişiyi ifade eder  şeklinde tanımlanmıştır.  Öte  yandan,  1618  sayılı  Seyahat  Acentaları  ve  Seyahat Acentaları Birliği Kanunu ise seyahat acentasını,  Kâr amacı ile turistlere turizm ile ilgili bilgiler vermeye, paket turları ve turları oluşturmaya, turizm amaçlı konaklama, ulaştırma, gezi, spor ve eğlence hizmetlerini görmeye yetkili  olan,  oluşturduğu  ürünü  kendi  veya  diğer  seyahat  acentaları vasıtasıyla pazarlayabilen ticarî kuruluşu ifade eder  şeklinde tanımlamıştır. Öte yandan, Seyehat Acentaları ve Seyahat Acentaları Birliği Kanunun 4 üncü maddesinin  dördüncü  fıkrası,   Yurt  dışında  ve/veya  yurt  içinde  yolcu taşımacılığı  yapan  otobüs  işletmelerinin  hizmetleri  nakliyecilik  hizmeti niteliğinde olup, bu Kanun hükümlerine tâbi değildir  hükmü ile birlikte karayolunda yolcu taşımacılığı yapan otobüs firmalarının taşıma sözleşmesi yapmasının anılan kanunun kapsamının dışında bırakıldığı ifade edilebilir.  Türk Ticaret Kanunun 107 inci maddesine göre acente,  Özel ve yazılı bir yetki almadan acente, müvekkili adına sözleşmeye yapmaya yetkili değildir (f.1). Acentelere müvekkilleri adına sözleşme yapma yetkisi veren belgelerin, acente tarafından tescil ve ilan ettirilmesi zorunludur (f.2) . Bu bakımdan, acentelerin,  sözleşme yapmaya yetkili acente  ve  sözleşme yapmaya yetkili olmayan  acente   ayırımına  tâbi  tutulabilir.  Karayoluyla  yolcu  taşıma sözleşmesi  bakımından  acenteye  sözleşme  yapma  yetkisi  verilmesi durumunda sözleşme taşıyıcı nam ve hesabına yapılmış kabul edileceğinden acentenin taşıyıcı sıfatının olmadığının kabulü gerekir. Taşımada önemli olan bir diğer aracı ise, taşıma işleri komisyoncusudur. Karayolu Taşıma Kanunun 3 üncü maddesinde taşıma işleri komisyoncusu,  Ücret karşılığında kendi namına ve bir müvekkil hesabına eşya taşıtmayı meslek  edinmiş  kişiyi  ifade  eder   şeklinde  tanımlanmıştır.  Öte  yandan, karayoluyla  yolcu  taşımacılığı  sözleşmesinin  kurulmasında  taşıma  işleri komisyonculuğu yapılamamaktadır. Bu husus, Karayolu Taşıma Kanununun 10  uncu  maddesinde,   Yolcu  taşımacılığında  komisyonculuk  yapılamaz  şeklinde  ifade  edilmiştir.  Zira,  taşıma  işleri  komisyoncusunun  taşıtmayı                                                  106  Arkan, Sabih, Yolcu ve Eşya Taşımalarında Aracılık  Faaliyetlerine İlişkin Yargıtay Kararları Üzerine Bir İnceleme, Ankara Üniversitesi Hukuk Fakültesi Dergisi, C. 40, S. 14, 1988, s. 314-315. 107  Zeyneloğlu, acenteleri, aracılık yapan ve akit yapan şeklinde ayrıma tabi tutmaktadır (Zeyneloğlu, s. 59). 108  Arkan, Aracılık, s. 314. 2940Ankara Üni. Hukuk Fak. Dergisi, 65 (4) 2016: 2909-2975  Tokat taahhüt  ettiği  buna  karşılık  taşımacının  taşımayı  taahhüt  ettiği  ifade edilmektedir. IV. SORUMLULUĞUN  HUKUKÎ  NİTELİĞİ,  SEBEPLERİ  VE AKDÎ SORUMLULUĞA YOL AÇAN HÂLLER A) SORUMLULUĞUN HUKUKÎ NİTELİĞİ Geniş anlamda sorumluluk, bir kişinin bir başkasına vermiş olduğu zararı gidermekle yükümlü olmasıdır. Geniş anlamda sorumluluk denildiği zaman sözleşmeden doğan sorumluluk ve sözleşme dışı sorumluluk anlaşılır. Dar anlamda sorumluluk ise, sadece sözleşme dışı sorumluluğu ifade eder Sorumluluk türleri arasında en eski, en yaygın ve en geniş uygulama alanı bulan  kusur  sorumluluğudur.  Kusurlu  sorumluluk  ilkesinin  olumlu  ve olumsuz olmak üzere iki sonucu bulunmaktadır. Olumlu sonuç, kusuru olanın sorumlu tutulmasıdır. Olumsuz sonuç ise, kusur olmadan sorumluluğun ortaya çıkmamasıdır. Kusur olmadan sorumluluk ortaya çıkmadığı için kusur sorumluluğunda,  kusur olmadan sorumluluk olmaz  ilkesi geçerlidir. Kusuru  bulunmadığı  hâlde  meydana  gelen  zararlardan  sorumlu tutulmaya ise kusursuz sorumluluk adı verilir. Kusursuz sorumlulukta, kişi ya da kişiler yaptığı eylemler ya da sahip olduğu varlıklar nedeniyle sorumlu tutulmaktadır. Kusursuz sorumlulukta, sorumluluk, kanunun öngördüğü bir olaya ya da olguya bağlanmıştır. Sorumluluğun bağlandığı olguya örnek                                                  109  Ülgen, Yolcu, s. 7. 110  Eren, Genel, s. 490, 491; Yücel, s. 27, Tandoğan, Mesuliyet, s. 3, Korkusuz, Halit, s. 89. 111  Yılmaz, Süleyman, Türk Borçlar Kanunu Tasarısında Sebep Sorumluluklarına İlişkin Yeni Hükümler, Ankara Üniversitesi Hukuk Fakültesi Dergisi, C. 59, S. 3, 2010, s. 553; Korkusuz, M. Refik, Yeni Borçlar Kanunu Tasarısında Tehlike Sorumluluğu Düzenlemesi, Dicle Üniversitesi Hukuk Fakültesi Dergisi, C. 12-13, S. 16-17-18-19, 2007-2008, s. 26; Erişgin, Nuri, Tehlike Sorumluluğu, Prof. Dr. İsmet Sungurbey e Armağan, Borçlar Kanunu Genel Hükümler Konferansları, C. II, Haksız Fiilden Doğan Borç İlişkileri, Borç İlişkisinin Üçüncü Kişilere Etkisi, Borçların ve Borç İlişkilerinin Sona Ermesi, Zamanaşımı, İstanbul 2014, s. 90; Gerek, Nüvit, 6098 Sayılı Türk Borçlar Kanunu nda Öngörülen Tehlike Sorumluluğu, Sicil İş Hukuku Dergisi, S. 24, 2011, s. 31; Eren, Genel, s. 493; Korkusuz, Halit, s. 90; Kılıçoğlu, s. 318; Yavuz, ,s. 30. 112  Tandoğan, Haluk, Kusura Dayanmayan Sözleşme Dışı Sorumluluk Hukuku, Ankara 1981, s. 1; Tandoğan, Mesuliyet, s. 89; İmre, Zahit, Doktrinde ve Türk Hukukunda Kusursuz Mesuliyet Halleri, İstanbul 1945, s. 17-19.  113  Korkusuz, Refik, s. 27; Kılıçoğlu, s. 319.   2941Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  olarak tehlikeli bir işletme veya nesneye sahip olma gösterilebilir. Kusursuz sorumluluk,   hâkkaniyet  sorumluluğu ,   özen  sorumluluğu   ve   tehlike sorumluluğu  olmak üzere üçe ayrılmaktadır.  Karayolu  Taşıma  Kanunun  18  inci  maddesinin  ikinci  fıkrasında, taşımacının,  kendisinin  veya  eylemlerinden  sorumlu  tutulduğu  kişilerin kusuru bulunmaksızın ve araçtaki bir bozukluk kazayı etkilemiş olmaksızın, kazanın bir mücbir sebepten veya hak sahibinin veya üçüncü bir kişinin ağır kusurundan ileri geldiğini ispat ederse sorumluluktan  kurtulacağı hükme bağlanmıştır. Taşımacının sorumluluktan kurtulmak için ispat etmesi gereken husus, kendisinin ve yardımcılarının kusurunun bulunmadığı ve araçtaki bir bozukluğun kazayı etkilememiş olduğudur. Eğer, taşımacı veya yardımcılarının kusuru var ise veya araçtaki bir bozukluk kazaya neden olmuşsa taşımacı sorumluluktan  kurtulamayacaktır.  Öte  yandan,  taşımacının  kendisinin  ve yardımcılarının kusurunun bulunmadığı ve araçtaki bir bozukluğun kazayı etkilememiş olması sorumluluktan kurtulmak için tek başına yeterli değildir. Taşımacı, kendisinin ve yardımlarının kusurunun bulunmadığı ve araçtaki bir bozukluğun  kazayı  etkilememiş  olmasının  yanında  kazanın  bir   mücbir                                                  114  Eren, Genel, s. 495; Koçhisarlıoğlu, Cengiz, Objektif Sorumluluğun Genel Teorisi, Dicle Üniversitesi Hukuk Fakültesi Dergisi, C. 2, S. 2, 1984, s. 183. 115  Yücel, s. 32; Eren, Genel, s. 498; Kılıçoğlu, s. 322, 323; Yılmaz, s. 560; Yavuz, s. 47; Gerek, s. 32. 116  11.HD. 23.05.2012, E.2012/4427 K.2012/8629,  …taşıyıcı somut olaydan kaçınabilmek için tedbirli bir taşıyıcıdan beklenen özeni fiilen gösterdiğini ispatlamadıkça sorumluluktan kurtulamayacaktır. Yani taşıyıcı, bir olayın görünüşte kaçınılmazlığından bahisle sorumlu olamayacağını ileri süremez, aksine bu olaydan kaçınabilmek için tedbirli bir taşıyıcıdan beklenen dikkat ve özeni gösterdiğini ispatla mükelleftir. Doktrinde, taşıyıcının hiçbir surette taşıttaki arızalara dayanamayacağı, en üst düzeyde özeni göstermiş olup olmadığının fark etmeyeceği, arıza kavramının geniş yorumlanması gerektiği, aracın hareketini sağlayan parçalardaki arızalarla taşınan yükün güvenliğini sağlayan parçaların hepsinin arıza kavramı içinde kaldığı kabul edilmektedir. Bu suretle, olaydaki fren patlaması sonucu oluşan teknik arızanın, taşıyıcıyı sorumluluktan kurtarmayacağının kabulü gerekir. Ayrıca araç maliki davalı a. u. 2918 sayılı k.t.k. nun 85 vd. maddeleri uyarınca işleten olup aynı kanun'un 86. maddesi gereğince sürücünün kusuru olmasa da araçtaki bir bozukluk kazayı etkilemiş ise işletenin sorumluluktan kurtulması mümkün değildir. Bu durumda, fren patlaması sonucu kazanın meydana gelmesine sebep olan teknik arızanın taşıyıcının sorumluluğunu ortadan kaldıran bir sebep olamadığı, bu sebeple taşıyıcı olan davalıların sorumlu tutulması, davalı a. u. 2918 sayılı k.t.k.nun 85 vd. maddeleri uyarınca işleten olarak da sorumluluğunun bulunduğunun  gözetilmesi,  tazminat  miktarı  yönünden  gerekli  inceleme  ve değerlendirmenin yapılarak sonucuna göre karar verilmesi gerekirken yazılı gerekçeyle hukuki yanılgıya, eksik incelemeye ve yanlış nitelemeye dayalı gerekçelerle davanın reddine karar verilmesi doğru görülmemiş, kararın temyiz eden davacı yararına bozulmasına karar vermek gerekmiştir. …  (www.hukukturk.com). 2942Ankara Üni. Hukuk Fak. Dergisi, 65 (4) 2016: 2909-2975  Tokat sebep ten,  hak sahibinin ağır kusuru ndan ve  üçüncü bir kişinin ağır kusuru ndan ileri geldiğini ispat etmesi gerekir. Eğer, taşımacının kendisinin ve yardımcılarının kusuru bulunmaması ve araçtaki bir bozukluğun kazayı etkilememiş olmasına rağmen illiyet bağı, mücbir sebepten, hak sahibinin ağır kusurundan  ve  üçüncü  bir  kişinin  ağır  kusurundan  dolayı  kesilmemişse taşımacı  sorumluluktan  kurtulamayacak  ve  sorumlu  kalmaya  devam edecektir. Dolayısıyla taşımacı sorumluluktan kurtulmak istiyorsa mücbir sebep, hak sahibinin ağır kusuru veya üçüncü bir kişinin ağır kusurunun yanı sıra kendi üstüne düşen tüm yükümlükleri de yerine getirmiş olması gerekir. Öte yandan, sorumluluktan kurtulamayan taşımacı, kazanın oluşumunda zarar görenin  kusurunun  bulunduğunu  ispat  ederse,  durum  ve  şartlara  göre tazminattan indirim yapılabilir (KTK.m.18/III). Sonuç olarak, karayoluyla yolcu taşımacılığından kaynaklanan akdî sorumluluğun kusurlu sorumluluk olduğu ifade edilmekle birlikte anılan sorumluluğun  ağırlaştırılmış bir kusur sorumluluğu  olduğu ifade edilebilir. Zira, borçlar hukukuna hâkim olan  temel  prensiplerden  bir  tanesi  de   kusur  sorumluluğu  ilkesi   olup, objektif sorumluluk hâlleri kendilerini genellikle ve istisnaî olarak akit dışı ilişkilerde göstermektedirler.  B) SORUMLULUĞUN SEBEPLERİ Karayoluyla  yolcu  taşıma  sözleşmesinden  kaynaklanan  sorumluluk sebepleri, Karayolu Taşıma Kanununda,  kaza nedeniyle yolcunun ölümü (KTK.m.17/I),  kaza nedeniyle yolcunun yaralanması (KTK.m.17/I),  kaza nedeniyle eşyasının zarara uğraması (KTK.m.17/I) olarak sayılmıştır. Bu başlıkların kapsamına girmeyen diğer sorumluluk hâllerinde ise Karayolu Taşıma  Kanunun  uygulanması  söz  konusu  değildir.  Gerçekten  Karayolu Taşıma Kanunun 36 ncı maddesine göre,  Bu Kanunda hüküm bulunmayan hallerde, 6762 sayılı Türk Ticaret Kanunu, 2918 sayılı Karayolları Trafik Kanunu,  7397  sayılı  Sigorta  Murakabe  Kanunu  ve  diğer  ilgili  mevzuat hükümleri uygulanır . Bu bakımdan, yolcu ve bagajın gecikmesinden doğan zararlardan  sorumluluk  Karayolu  Taşıma  Kanununda  özel  olarak düzenlenmediği için 6762 sayılı Türk Ticaret Kanunu karşılayan 6102 sayılı Türk Ticaret Kanunun uygulanması gerekmektedir.118.                                                  117  Ülgen, Yolcu, s. 23. 118  Sivil havayolu ile yolcu taşıma sözleşmesi bakımından benzer bir görüş için bkz., Akkurt, Yolcu, s. 215.   2943Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  C) AKDÎ SORUMLULUĞA YOL AÇAN HÂLLER 1- Yolcunun  Uğradığı  Kişisel  Zararlardan  Kaynaklanan  Akdî Sorumluluğa Yol Açan Hâller a) Genel Olarak Taşımacının karayoluyla yolcu taşıma sözleşmesinden kaynaklanan aslî borcu, yolcuyu varış yerine sağ salim ulaştırmaktır. Gerçekten, bu husus Karayolu Taşıma Kanunun 7 nci maddesinde,  Taşımacı, yolcuların sağlıklı, rahat ve güvenli bir yolculuk yapmasını sağlayacak tedbirleri almak, yolcu ve eşyayı taahhüt ettiği yere kadar götürmekle yükümlüdür.  şeklinde ifade edilmiştir. Bu bakımdan, yolcunun ölmesi, yaralanması veya cismanî bir zarara uğraması yolcuyu sağ salim taşıma borcunun ihlâli anlamına gelir. Taşımacının,  yolcuyu  sağ  salim  olarak  taşıma  borcunun  yolcunun  araca binmeye girişimiyle başlayıp, varış yerinde aracı ve/veya taşıma ile ilgili tesisleri terk etmesiyle son bulur.  b) Zarara Sebebiyet Veren Kaza Karayoluyla yolcu taşıma sözleşmesinde taşımacının, yolcunun uğradığı bedensel zararlardan sorumlu tutulabilmesi için yolcunun bu zararlara kaza neticesinde maruz kalması gerekir (KTK.m.17). Karayolu Taşıma Kanununda ve  Karayolu  Taşıma  Yönetmeliğinin  çeşitli  maddelerinde   kaza   tabiri kullanılmakla  birlikte  bu  kavram  açıklanmamaktadır  (KTK.m.7/III,  17/I, 18/II, 18/III, 22/II; KTY.m.23/I, 30/II, 42/V). 2918 sayılı Karayolları Trafik Kanununda ise trafik kazası,  Karayolu üzerinde hareket halinde olan bir                                                  119  Akkurt, Yolcu, s. 216. Sağ salim taşıma borcunu ispat yükünün taşımacıda yani taşıyan da olduğu  hususunda  bkz.,  11.HD.  07.03.2005,  E.2004/5455  K.2005/2120,   …Dava, davalıların malik ve sürücüsü oldukları araçta yolcu olarak bulunan davacının meydana gelen kaza neticesinde maddi ve manevi tazminat istemine ilişkindir. T.T.K.'nın 806. maddesine göre, taşıyıcı, yolcuları gidecekleri yere sağ ve salim olarak ulaştırmakla mükelleftir.  Somut  olayda  davalıların  bu  mükellefiyetlerini  yerine  getiremedikleri uyuşmazlık dışı olup, davacı yolcu olup kazada kusurlu olduğu ileri sürülmemiştir. Somut olayda meydana gelen kazadan dolayı kusurlarının bulunmadığını ispat yükü davalılara ait olup, bu konuda toplanacak delillerin masraflarından sorumluluk da ispat yükü kendilerine düşen davalılara aittir. Bu durumda ispat yükünün ters çevrilerek davacıya kesin süre verilmek  suretiyle  yazılı  olduğu  şekilde  karar  verilmesi  doğru  görülmemiştir.  ...  (www.hukukturk.com). 120  Zeyneloğlu, s. 221; Ülgen, Yolcu, s. 17. 121  Sözlük anlamı itibarıyla kaza,  Can veya mal kaybına, zararına neden olan kötü olay  şeklinde açıklanmıştır. Bkz., TDK. Güncel Türkçe Sözlük, http://www.tdk.gov.tr/index. php?option=com_gts, (Erişim Tarihi, 13.11.2015). 2944Ankara Üni. Hukuk Fak. Dergisi, 65 (4) 2016: 2909-2975  Tokat veya birden fazla aracın karıştığı ölüm, yaralanma ve zararla sonuçlanmış olan olaydır  şeklinde tanımlanmıştır.  Taşımacının sorumluluğuna neden olan bir kazadan bahsedilebilmek için,  kazanın,  kalkış  noktasından,  varış  noktasına  kadar  geçecek  süre içerisinde  gerçekleşmiş  olması  gerekir.  Gerçekten  Karayolu  Taşıma Kanunun  17  nci  maddesine  göre,   Şehirlerarası  ve  uluslararası  yolcu taşımaları, duraklamalar dahil olmak üzere yolcunun kalkış noktasından, varış noktasına kadar geçecek süre içerisinde meydana gelecek bir kaza nedeniyle yolcunun ölümü, yaralanması ya da eşyasının zarara uğramasından dolayı sorumludur . Öğretide bir görüş, bu sürenin, yolcunun araca binmeye mübaşereti başlayıp, varış yerinde aracı ve/veya taşıma ile ilgili tesisleri terk etmesini  kapsayacağı  ifade  etmektedir.  Bu  bakımdan,  yolcunun,  araca binme girişimi esnasında aracın usulsüz harekete kalması, yolcunun, araca binme girişimi esnasında aracın kapılarının kapanması veya yolcunun araca binmek üzere adımını atması esnasında ayak basılan yerin kırılması, yolcunun araçtan inmesine rağmen, terminali henüz terk etmediği esnada meydana gelen patlama gibi nedenlerle meydana gelen kazalardan taşımacının sorumlu olacağı ifade edilmektedir. Öğretideki diğer bir görüş, taşımacının yolcuyu sağ  salim  taşıma  borcunun,  yolcunun  biletinde  yazılı  yere  taşınması  ve yolcunun  araçtan  indirilip  bagajının  kendisine  teslim  edilmesi  ile  sona ereceğini ifade etmektedir.                                                  122  Zeyneloğlu, s. 221; Ülgen, Yolcu, s. 17. Havayoluyla yolcu taşımacılığı açısından ayrıca bkz., 11.HD. 26.2.2015, E.2014/4871 K.2015/2613,  … Taşıyıcı hem T.T.K.hükümleri hem de Varşova Konvansiyonu kuralları uyarınca, yolcuları gidecekleri yere sağ ve salim olarak ulaştırmakla yükümlüdür. Bu yükümlülüğün yerine getirilebilmesi için taşıyıcının tedbirli bir taşıyıcıdan beklenen tüm özeni göstererek uçağın uçuşa elverişliliğini sağlaması ve bunu devamlı kontrol altında tutması, ayrıca yolcuların uçuş sırasında herhangi bir zarara maruz kalmaması için gereken tüm güvenlik önlemlerini alması gerekir. Sağ ve salim götürme borcunun biniş ve iniş süreçleri de dahil olmak üzere yolcunun uçakta bulunduğu süre içinde mevcut bulunduğu kabul edilmektedir. Yolcunun hava limanındaki binadan uçağa binmek üzere ayrılması anında biniş süreci başlar; taşıma sözleşmesinin tam ve gereği gibi ifa edildiğinin kabulüne elverişli bir şekilde, yolcunun tamamen kendi serbest iradesiyle hareket edebileceği bir noktaya ulaşmasıyla iniş işlemleri tamamlanır. Bu süre içinde taşıyıcı sorumluluk altında olduğu gibi yolcu da aynı süreçte taşıyıcının talimatlarına uymakla yükümlüdür. Taşıyıcı mücbir sebep olarak kabul edilen olaylar hariç olmak üzere her türlü olaydan ve zarardan sorumludur. …  (www.hukukturk.com). 123  Zeyneloğlu, s. 221; Ülgen, Yolcu, s. 17. 124  Zeyneloğlu, s. 221; Ülgen, Yolcu, s. 17. 125  Doğanay, s. 2361. Yargıtay ın, trenle yolculuk eden bir yolcunun istasyon dışına çıkana kadar yolcu sıfatının devam edeceği hususunda bkz., 11.HD. 21.1.1986, E.1985/6200 K.1968/38,   …  Yolcuların  trenden  inip  emniyetli  bir  alana  çıkışlarına  kadar  yolcu   2945Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  Öte  yandan,  kaza  gerçekleşmemiş  olmasına  rağmen  taşımacının sorumluluğu gündeme gelebilir. Gerçekten, Karayolu Taşıma Kanunun 7 nci maddesinin birinci fıkrasına göre,  Taşımacı, yolcuların sağlıklı, rahat ve güvenli bir yolculuk yapmasını sağlayacak tedbirleri almak, yolcu ve eşyayı taahhüt ettiği yere kadar götürmekle yükümlüdür . Şüphesiz ki, yolcunun kazaya uğramamış olmasına rağmen, yolculuğun rahat ve güvenli geçmemesinden  taşımacı  sorumludur.  Meselâ,  karayoluyla  yolcu  taşımacılığında kullanılan bir araç içinde bir yolcunun diğer bir yolcuyu ısrarla rahatsız etmesi, yolcunun da durumu taşıma personeline bildirmesine rağmen taşıma personelinin  gereken  önlemleri  almaması  ve  akabinde  rahatsızlık  veren yolcunun ön koltukta oturan yolcunun boğazını keserek öldürmesini kaza kapsamında  değerlendirmek  ve  taşımacının  sorumluluğunu  kabul  etmek gerekir. Zira, taşımacı, yolcuların sağlıklı, rahat ve güvenli bir yolculuk yapmasını sağlayacak tedbirleri almakla yükümlüdür. Yolcunun, diğer bir yolcu tarafından öldürülmesi taşımacının hem sağ salim taşıma borcunun hem de yolculuğun rahat ve güvenli geçmesi borcunun ihlali anlamına gelir. Bu nedenle, taşımacının sorumluluğunu kabul etmek kanun hükmü gereğince zorunludur. Başka bir örnek olarak ise, otobüs şoförünün otobüsü şehir                                                  niteliklerinin  devam  etmesine,  nitekim  trenlerin  seyrüseferine  ilişkin  talimatnamenin 50.maddesinin  5/2.fıkrası  emniyet  tertibatı  olmayan  ve  raylar  üzerinden  geçmek mecburiyetinde bulunan ve raylar arasında engel mevcut olmayan istasyonlarda yolcuların herhangi  bir  kazaya  maruz  kalmamaları  için  nöbetçi  memur  bulundurulması  gerekli olduğuna dair hükmün dahi raylar arasından geçinceye kadar yolcuğun devam ettiğini göstermesine,  davalı  idarenin  böyle  bir  nöbetçi  memuru  bulundurduğunu  savunup kanıtlamamış bulunmasına göre, davalı vekilinin temyiz itirazlarının reddi ile hükmün onanması gerekmiştir. …  (Ankara Barosu Dergisi, 1986, S. 1, s. 78-79). Doğanay, söz konusu  kararı,  Devlet  Demiryolları  İşletmesinin  tren  istasyonunda  herhangi  bir  tren kazasının meydana gelmemesi için daha önceden gerekli önlemleri almasından dolayı kaza meydana gelmişse, DDY işletmesinin, ihmali nedeniyle, Türk Borçlar Kanunun haksız fiile ilişkin hükümlerine göre sorumlu olabileceği noktasında eleştirmektedir (Doğanay, s. 23612362). 126  Havayolu  taşımacılığı  açısından,  Wallace  v.  Korean  Air  kararında,  davacı  Wallace, Seul den  Los Angeles a  doğru  seyahat  eden  uçakta,  tanımadığı  iki  erkeğin  yanında kendisine tahsis edilen koltukta uyumaktadır. Wallace, uyuduğu esnada kendisine yapılan cinsel taciz dolayısıyla uyanır. Ardından durumu uçuş personeline bildirir. Uçuş personeli de Wallace nin yerini değiştirerek yeni bir koltuk tahsis eder. Uçağın Los Angeles e varmasıyla birlikte Wallace tacizci kişiyi polise ihbar eder ve tacizci kişi tutuklanır. Yapılan yargılama  sonucunda  tacizci  kişi  suçlu  bulunur.  Öte  yandan,  Wallace  hava  taşıma işletmesine de sorumluluk dâvası açar. Açılan bu davada, ilk derece mahkemesi olayı kaza olarak nitelendirmez. Kararın temyiz edilmesi ile birlikte temyiz mahkemesi, Wallace ye gerçekleştirilen cinsel tacizin kaza olduğuna hükmeder. Karar hakkında bkz., Dempsey, Paul  Stephen  /  Milde,  Michael,  International  Air  Carrier  Liability  –  The  Montreal 2946Ankara Üni. Hukuk Fak. Dergisi, 65 (4) 2016: 2909-2975  Tokat içinde çok hızlı kullanması nedeniyle yolculara korku dolu anlar yaşatması gösterilebilir.  Taşımacı, yolculuk esnasında duracağı durakların seçiminde de özen göstermesi  gerekir.  Zira,  taşımacının  yolcuyu  sağ  salim  taşıma  borcu bulunmaktadır. Taşımacının gerekli özeni göstermeksizin durduğu durakta yolcuların bedenî zarara uğraması hâlinde taşımacının sorumluluğu gündeme gelir. Meselâ, yol üzerinde daha iyi duraklar olmasına karşılık anlaşmış olduğu tesiste duran taşımacı, yolcunun fiziksel ve biyolojik ihtiyaçlarını uygun şartlarda giderememesi ve bu nedenle bir zarara uğraması durumunda taşımacının sorumluluğundan bahsedilebilir. Fakat, taşımacı durulacak olan durağı  seçerken  gerekli  özeni  göstermiş  ise  yolcunun  uğramış  olduğu zararlardan sorumlu olmaması gerektiği söylenebilir. Yine taşımacı yolcuları araç  dışında  meydana  gelebilecek  tehlikelere  karşı  uyarmış  ve  gerekli önlemleri  almış  olması  gerekir.  Meselâ,  aracın  başka  araçların  kazası sebebiyle durması hâlinde yolcular araçtan dışarı çıkması ve taşımacının gereken önlemleri almaması sebebiyle yolcuya başka bir aracın çarpması durumunda da taşımacının sorumluluğu gündeme gelebilir. Zira, taşımacı yolculara sağlıklı, rahat ve güvenli bir yolculuk sağlamakla yükümlüdür (KTK.m.7/I) ve bu yükümlülük duraklamalar dahil olmak üzere yolcunun kalkış noktasından, varış noktasına kadar devam eder (KTK.m.17/I). c) Zarar aa) Genel Olarak Zarar, geniş anlamda zarar ve dar anlamda zarar olmak üzere ikiye ayrılır. Dar anlamda  zarar denilince maddî zarar anlaşılır. Geniş anlamda  zarar kavramına ise, maddî zararla birlikte manevî zarar da girmektedir.  Bir kimsenin iradesi dışında kural olarak malvarlığında meydana gelen azalmaya  maddî  zarar  adı  verilir.  Karayolu  Taşıma  Kanunun  17  nci                                                  Convention of 1999, McGill University Centre for Research in Air & Space Law, Montreal 2005, p. 147-149. 127  Çelebi, Funda, Prof. Dr. İsmet Sungurbey e Armağan, Borçlar Kanunu Genel Hükümler Konferansları, C. II, Haksız Fiilden Doğan Borç İlişkileri, Borç İlişkisinin Üçüncü Kişilere Etkisi, Borçların ve Borç İlişkilerinin Sona Ermesi, Zamanaşımı, İstanbul 2014, s. 18; Ayan, Borçlar, s. 256; Eren, Genel, s. 521; Tandoğan, Mesuliyet, s. 63;  128  Oğuzman, M. Kemal / Öz, M. Turgut, Borçlar Hukuku, Genel Hükümler, C. II, 11.Baskı, İstanbul 2014, s. 38; Tandoğan, Mesuliyet, s. 64-68; Eren, Genel, s. 521; Ayan, Borçlar, s. 256; Kılıçoğlu, s. 300; Çelebi, s. 18. Maddî zarar, kaza gerçekleşmeden önce mağdurun maddî durumu ile kaza gerçekleştikten sonra mağdurun bulunduğu maddî durum arasındaki   2947Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  maddesinde ifade edilen zarar, yolcunun şahıs varlığında istem dışı meydana gelen cismanî eksilmeye ilişkindir. Yolcunun şahıs varlığında meydana gelen cismanî olmayan (manevî) zararın da taşımacının sorumluluğu kapsamında olduğu öğreti ve Yargıtay kararlarında kabul edilmektedir.                                                   farktır. Buna karşılık, manevî zararlar, söz konusu fark ile tespit edilemez. Çünkü, para ile manevî zararlar telafi edilemez (bkz., Visscher, Louis T., Encyclopedia of Law and Economics, C. I, Tort Law and Economics, Second Edition, United States of America 2009, p. 153-200, p. 158, 159). 129  Ülgen, Yolcu, s. 24; Doğanay, s. 2367-2368; Zeyneloğlu, s. 260. 11.HD. 21.04.2008, E.2007/3547  K.2008/5371,   …manevi  tazminat  istenebilmesi  için  davalı  tarafından davacının manevi haklarına bir saldırı olması gerektiği, şahsi menfaatlerinin haleldar olması ve hata vukuunda zarar, ziyan ve hatanın hususi ağırlığının icap ettiği surette zarar namıyla nakdi bir meblağın itası için dava açılabileceği, oysa davalı tarafından davacının haklarına saldırı olmadığı gibi bu tür seyahatlerde bazı gecikmelerin olabileceği ve davacının bunu bilmesi gerektiği, bu yönüyle davacının şahsi haklarına herhangi bir halel gelmediği gerekçesiyle, davanın reddine karar verilmiş, kararın, davacı vekili tarafından temyizi üzerine Dairemizin 2004/6062–2005/4235 sayılı kararı ile mahkemenin kararı bozulmuştur. Mahkemece önceki kararında direnilmiş ve HGK. nun 2006/11–452/481 sayılı kararı ile mahkeme kararı bozulmuştur. Mahkemece HGK. nun bozma kararına uyulmak suretiyle, davanın kısmen kabulü ile 2.000 YTL. sı manevi tazminatın 09.07.2001 haksız fiilin sona erdiği tarihten itibaren faizi ile davalıdan tahsiline karar verilmiştir. Kararı, davalı vekili temyiz etmiştir. Dosyadaki yazılara, mahkemece uyulan bozma kararı gereğince hüküm verilmiş olmasına ve delillerin takdirinde bir isabetsizlik bulunmamasına göre, davalı vekilinin bütün temyiz itirazları yerinde değildir.  (Akkurt, Yolcu, s. 233); 11.HD. 01.04.2004, E.2003/8957 K.2004/3396,  … Davacı, yolcusu bulunduğu davalılarca işletilen otobüsün, tembihlediği yerde indirmemesi nedeniyle gece yarısı uzun süre yürüdükten sonra bir taksiyle otogara gelebildiğini ileri sürerek, (500.000.000.-) TL manevi tazminatın davalılardan tahsilini talep ve dava etmiştir. Davalılarca, davanın reddi savunulmuştur. Mahkemece, davacının dinlettiği tanık anlatımlarının görgüye dayalı olmadığı, iddianın ispatlanamadığı gerekçesiyle, davanın reddine karar verilmiştir. Kararı, davacı temyiz etmiştir. Taraflar arasında yolcu taşıma sözleşme ilişkisi kurulduğu mübrez biletle sabittir. Bilet içeriğine göre, davacının Konya 'dan Nevşehir 'e taşınması gerekmektedir. Kural olarak, yolculuk başlangıcında yolcu tarafından başka bir iniş yeri tembih edilmemiş ise, yolcunun varma yerinin otogarında veya yakınında indirilmesi gerekmektedir. Davacı, otobüs görevlisini tembihlemesine karşın otogarda değil, kent çıkışında (5) km. ötede indirildiğini, gecenin geç saatinde uzunca bir süre yürüdükten sonra bulduğu taksiyle otogara gelerek oradan Ürgüp 'e hareket ettiğini bildirmiş, dinlettiği taksi sürücüsü tanık da bunu  doğrulamış,  diğer  iki  tanık  da  vekilleri  olan  davacıyı  taksiden  alıp  Ürgüp  'e götürdüklerini açıklamışlardır. Davalı tarafça, yeni yolcu alma şansının az olduğu geç saatlerde giriş-çıkış maliyeti nedeniyle otogarlara girilmediğini bildirmiş ise de, bu durum davacı yolcunun otogara en yakın noktada indirilmesine engel oluşturmamaktadır. Tüm bu açıklamalar karşısında davalı taşıyanlarca taşıma sözleşmesinin ihlal edildiğinin kabulü ile davacının istediği manevi tazminatın yasal koşullarının değerlendirilmesi gerekirken, yazılı gerekçelerle davanın reddi doğru görülmemiştir. …  (www.hukukturk.com ). Karşı görüş olarak zarar kavramından, daha ziyade maddî zararın anlaşılması gerektiğine ilişkin olarak 2948Ankara Üni. Hukuk Fak. Dergisi, 65 (4) 2016: 2909-2975  Tokat bb) Yolcunun Ölmesi Zararın görünüm hâllerinden birisi, yolcunun kaza neticesinde ölmesidir. Bu husus, Karayolu Taşıma Kanunun 17 nci maddesinde,  kaza nedeniyle yolcunun ölümü  şeklinde ifade edilmiştir. Bununla birlikte, Türk Ticaret Kanununun  914  üncü  maddesinin  ikinci  fıkrasında  bu  husus,   Taşıyıcı, yolcuların kazaya uğramalarından doğacak zararı tazmin eder.  şeklinde yer bulmuştur. Taşımacının yolcunun ölümü nedeniyle sorumlu olmasının sebebi ise   yolcuyu  sağ  salim  varış  yerine  ulaştırma  borcu nu  ihlâl  etmiş olmasıdır.  Yolcunun  ölümü  hâlinde  meydana  gelen  zararların  nelerden  ibaret olduğu hakkında ilgili mevzuatlarda herhangi bir hüküm bulunmamaktadır. Karayolu Taşıma Kanunun 36 ıncı maddesinin atfı gereğince zararın tespiti ve tazminatın belirlenebilmesi için Türk Borçlar Kanunun 53 üncü maddesinin uygulanması gerekir.  Beden bütünlüğüne ilişkin zararlar, Türk Borçlar Kanununda saldırının ölümle  sonuçlanıp  sonuçlanmamasına  göre  farklı  şekilde  düzenlenmiştir. Zarar, kişinin ölümüne yol açmış ise, hangi zarar kalemlerinin istenebileceği Türk Borçlar Kanunun 53 üncü maddesinde düzenlenmiştir. Söz konusu maddeye göre,  bedensel zararlar  özellikle şunlardır:                                                    bkz., Hatemi, Hüseyin, Borçlar Hukuku, Genel Bölüm, Sözleşme Dışı Sorumluluk Hukuku, İstanbul 1998, s. 46-47; Tekinay / Akman / Burcuoğlu / Altop: Tekinay Borçlar Hukuku, Genel Hükümler, 6. Baskı, İstanbul 1988, s. 735-736; Deschenaux, Henri / Tercier, Pierre: Sorumluluk Hukuku, (Çev. Özdemir, Salim), Ankara 1983, s. 45-46. 130  11.HD. 27.6.2005, E.2005/2912 K.2005/6749,  …Davacıların oğlu, davalıların malik ve sürücüsü olduğu otobüste yolcu iken, sürücünün durakta yolcuları indirdikten sonra, kapılar kapanmadan  hareket  etmesi  üzerine,  dengesini  kaybedip  düşmesi  sonucu  ölmüştür. Davacılar  vekili,  şöförün  ceza  davasında  beraat  etmesinin  hukuk  mahkemesini bağlamayacağını ileri sürerek maddi ve manevi tazminat istemiştir. Davalı İETT vekili, ölen kişinin taşıttan inerken dengesini kaybedip düştüğünü savunmuş, davanın reddini istemiştir. Mahkemece, iddia, savunma, bilirkişi raporu ve tüm dosya kapsamında davanın kısmen kabulü ile maddi ve manevi tazminatın olay tarihinden başlayarak davalı işletmeden tahsiline karar verilmiştir. Kararı, davalılar vekilleri temyiz etmiştir. Dava dosyası içindeki bilgi  ve  belgelere,  mahkemenin  gerekçesinde  dayanılan  delillerin  tartışılıp değerlendirilmesinde  usul  ve  yasaya  aykırı  bir  yön  bulunmamasına  göre,  davalılar vekillerinin tüm temyiz itirazları yerinde bulunmamış; kararın onanması gerekmiştir…  (http://www.tazminathukuku.com/yargitay-kararlari/tasimacinin-yolculara-karsisorumluluguna-iliskin-yargitay-kararlari.htm, ( Erişim Tarihi, 19.11.2015). 131  Or, s. 112; 4; Zeyneloğlu, s. 248.   2949Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  1.Cenaze giderleri 2.Ölüm hemen gerçekleşmemişse tedavi giderleri ile çalışma gücünün azalmasından ya da yitirilmesinden doğan kayıplar 3.Ölenin  desteğinden  yoksun  kalan  kişilerin  bu  sebeple  uğradıkları kayıplar.  Zarar  görenin  hemen  ölmesi  hâlinde  zarar  kalemi  sadece   cenaze giderleri nden oluşur (TBK.m.53/I). Buna karşın, ölüm hemen gerçekleşmemişse,   cenaze  masraflarına   ilâveten   tedavi  masrafları   ile   çalışma gücünün  azalmasından  ya  da  tümüyle  kaybedilmesinden  kaynaklanan zararlar ın da tazmin edilmesi gerekir (BK.m.53/II)132.  Borçlar Kanunun 53 üncü maddesinin birinci fıkrasının üçüncü bendi gereğince, yolcunun kaza neticesi ölmesi sonucunda doğan zarar nedeniyle ölen  kişinin  desteğinden yoksun  kalan  kişiler de  bu  sebeple  uğradıkları kayıplarının  tazminini  talep  edebileceklerdir.  Destekten  yoksun  kalma tazminatının amacı, kişinin ölmesi hâlinde, ölen kimsenin yakınlarına, ölüm                                                  132  Ayan, Borçlar, s. 300. 133  11.HD. 22.10.2012, E.8556 K.16749,  … Dava, taşıma sırasında meydana gelen trafik kazası sonucu ölüm nedeniyle  destekten  yoksun kalma tazminatı istemine ilişkindir. Mahkemece yukarıda yazılı gerekçeyle davacı Birsen hakkındaki davanın kısmen kabulüne, davacı Ahmet hakkındaki davanın ise reddine karar verilmiştir. Destek, yakınlarına veya yakın ilişkide bulunduğu başka kimselere sürekli ve düzenli bir biçimde yardım eden, eğer ölmeseydi ileride yardım etmesi beklenen veya büyük bir olasılıkla yardım edecek olan kişidir. Destek sayılabilmek için bakımın eylemli olması ve ölümden soma da düzenli biçimde devam edeceğinin anlaşılması yeterlidir. Ancak, ölüm gününe kadar desteklik etmemiş olmakla birlikte, ilerde bakım gücüne kavuşarak, eylemli ve düzenli olarak yardım etmesi beklenen kişi de destek sayılır. Ancak, destek sayılabilmek için ölenin mutlaka ölüm zamanında bir kimseye bakmakta bulunmasına gerek yoktur. İleride kurulacak olan bakma ilişkisi de mülga BK'nın 45/2'nci maddesinin (TBK. 53 m.) uygulanması için yeterlidir. Başka bir deyişle, ölüm· olmasaydı ileride kurulacak ilişkinin bakma ilişkisi olacağı kesin ise, destekten yoksun kalma tazminatı istenebilir. Destekten yoksunluk tazminatı, nitelikçe, üçüncü kişilere desteğin gelir ve yardımından yoksun kalmaları nedeniyle tanınmış bağımsız bir hak olup, mirasçılık sıfatı ve miras hukuku ile ilgisi yoktur. Çünkü bu hak mirasçılık sıfatından değil, eylemli olarak destek olanın ölümü nedeniyle, onun gelir ve yardımından yoksun kalma ya da farazi destek olma olgusundan kaynaklanmaktadır. Görülüyor ki, mülga BK'nın 45'inci maddesinde sözü geçen destek kavramı, hukuksal bir ilişkiyi değil, eylemli bir durumu hedef tutar ve hısımlığa veya yasanın nafakaya ilişkin hükümlerine dayanmaz. Bu itibarla, somut uyuşmazlıkta, davacı Ahmet ile ölen arasındaki eylemli durumun davacı tarafın  delilleri  toplanıp  tanıkları  dinlenerek  tespiti  ve  sonucuna  göre  karar  vermek gerekirken bilirkişi raporundaki değerlendirme esas alınarak, ihtimale dayalı olarak bu davacı hakkındaki davanın reddine karar verilmesi bozmayı gerektirmiştir. …  (Eriş, s. 986). 2950Ankara Üni. Hukuk Fak. Dergisi, 65 (4) 2016: 2909-2975  Tokat olayından önceki sosyal ve ekonomik düzeyinin devamını sağlayacak bir miktar  paranın  ödenmesini  sağlamaktır.  Destekten  yoksun  kalma tazminatını isteyebilecek olanlar ise, esas itibarıyla hayatta kalsaydı ölenin yardımından  istifade  edebilecek  olan  çocuklar,  eş  ve  ana-baba  gibi yakınlardır. Bu yakınlık hısımlıkla sınırlı olmayıp fiilî bir yakınlık da olabilir Fiilî yakınlara örnek olarak, nişanlılar ile dini nikâh çerçevesinde birlikte yaşayanlar  lehine  destekten  yoksun  kalma  tazminatına  hükmedilebilmesi gösterilebilir.  Türk  Ticaret  Kanunun  915  inci  maddesine  göre,   Yolcu,  yolculuk sırasında ölürse, taşıyıcı, mirasçıların çıkarını korumak için yolcuya ait bagaj ile eşyayı ilgililerine teslim edinceye kadar bunların iyi hâlde korunmaları için  gerekli  önlemleri  alır  (f.1).  Ölünün  yakınlarından  biri  orada bulunuyorsa,  bu  işlemleri  denetleyebilir  ve  taşıyıcıdan,  birinci  fıkrada belirtilen eşyanın kendi elinde bulunduğuna ilişkin bir yazılı beyan isteyebilir (f.2) . Bu nedenle, taşımacının ölen yolcuya ait bagaj ve eşyanın korunması ile  ilgili  gereken  tedbirleri  almaması  nedeniyle  bir  zarara  neden  olması durumunda tüm zararlardan sorumlu olur. Taşımacı ile yolcu arasında aksine bir sözleşme yapılamaz. Eğer yapılmış ise geçersiz olur. Ayrıca, söz konusu hükmün yolcunun kaza dışı bir sebeple ölmesi hâlinde de uygulanabileceği ifade edilmektedir. Öte yandan, yolcunun yaralanması sonucunda bagaj ve eşyasını koruyamayacak duruma gelmesi hâlinde de taşımacı gereken koruma önlemlerini almalıdır.                                                   134  Öztürkler, Cemal, Uygulama İçinden Ölüm ve Bedeni Zarar Hallerinde Maddî Tazminatın Hesaplanması Teknikleri, Ankara 2003, s. 31. 135  Ayan,  Borçlar,  s.  302-303.  Bkz.,  4.HD.  21.10.2010,  E.2009/13638  K.2010/10663,  …Borçlar Kanunu nun 45.maddesinde sözü edilen destek kavramı, hukuki bir ilişkiyi değil,  eylemli  bir  durumu  amaçlar  ve  hısımlık  ilişkisine  ya  da  yasanın  hakkındaki düzenlemelerine dayanmaz. Kanun gereğince bir kimseye yardım etmek zorunda bulunan kişi değil, eylemli ve düzenli olarak onun geçimini kısmen veya tamamen sağlayacak biçimde yardım eden ve olayların doğal akışına göre eğer ölüm gerçekleşmeseydi az veya çok yakın gelecekte de bu yardımı sağlayacak olan kişi destek sayılmalıdır. Diğer yandan, genel yaşam deneyimleri ve hayatın olağan akışı da çocukların anne ve babasına belirli bir düzeyde destek olacağını gösterir. Bu desteğin tutarı tarafların yaşam düzeyi, sağlık, sosyal ve ekonomik durumları ile orantılı olarak değişebilirse de çocuğun hiç destek olmayacağı kabul edilemez. Destek, mutlaka para veya maddi katkı biçiminde olmayabilir. Anne ve babanın belirli bir gelirinin olması ölenin desteğinden yoksun kalmadıkları sonucunu doğurmaz. …  (Ayan, Borçlar, s. 270).  136  Eriş, s. 1052. 137  Ülgen, Yolcu, s. 18. 138  Eriş, s. 1051.   2951Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  cc) Yolcunun Yaralanması Zararın  görünüm  hâllerinden  diğeri   yolcunun  kaza  neticesinde yaralanması dır. Bu husus, Karayolu Taşıma Kanunun 17 inci maddesinde,  kaza nedeniyle yolcunun yaralanması  şeklinde ifade edilmiştir. Yolcunun yaralanması hâlinde taşımacının sorumlu olacağı Türk Ticaret Kanununun Zamanaşımı  başlıklı  855  inci  maddesinin,   Bu  kitap  hükümlerine  tâbi taşımalarda, yolcunun … bedensel bütünlüğü zedeleyen bir zarara uğraması hâlinde …  şeklindeki birinci fıkrasından çıkarılabilir. Taşımacının yolcunun yaralanması hâlinde sorumluluğunun kaynağı ise  yolcuyu sağ salim varış yerine ulaştırma borcu nun ihlâl edilmiş olmasıdır.  Yolcunun yaralanması hâlinde meydana gelen zararların nelerden ibaret olduğu hakkında ilgili mevzuatlarda herhangi bir hüküm bulunmamaktadır. Karayolu Taşıma Kanunun 36 ncı maddesinin atfı gereğince zararın tespiti ve tazminatın belirlenebilmesi için Türk Borçlar Kanunun 53 üncü maddesinin uygulanması gerekir.  Beden bütünlüğüne ilişkin zararlar, Türk Borçlar Kanununda saldırının ölümle  sonuçlanıp  sonuçlanmamasına  göre  farklı  şekilde  düzenlenmiştir. Yolcunun kaza neticesi yaralanması sonucunda doğan zarar, kişinin ölümüne yol  açmamış  ise,  hangi  zarar  kalemlerinin  istenebileceği  Türk  Borçlar Kanunun 54 üncü maddesinde düzenlenmiştir. Söz konusu düzenlemeye göre,  bedensel zararlar özellikle şunlardır: 1.Tedavi giderleri 2.Kazanç kaybı 3.Çalışma gücünün azalmasından ya da yitirilmesinden doğan kayıplar 4.Ekonomik geleceğin sarsılmasından doğan kayıplar.  Zarar, kişinin ölümüne yol açmamış ise tedavi giderleri talep edilebilir. Maddî zararın kapsamında yer alan tedavi giderlerinin talep edilebilmesi için,                                                  139  Or, s. 112; 4; Zeyneloğlu, s. 248. 140  Bakıcı ücretinin de bu kapsamda değerlendirilmesi gerektiği hususunda bkz., Ayan, Borçlar, s.  299.  Ayrıca  bkz.,  11.HD.03.02.2000,  E.1999/9980  K.2000/645,   …Davacı  vekili, davalıların sürücüsü ve maliki oldukları araca yolcu olarak binen müvekkilinin durakta inmek  üzereyken,  sürücü  A'in  aracı  hareket  ettirmesi  sonucu  düşerek  sağ  ayağının kırıldığını, iki ay kadar yatakta yattığını, gerek ev işlerini gerek kendi bakımını ücret ödeyerek bir bakıcıya yaptırdığını, dışarda günlük ev temizliği işlerinde çalışmakta olan müvekkilinin olay nedeniyle kazanç kaybına uğradığını ileri sürerek, müvekkili G. için 150.000.000.-  lira  maddi,  100.000.000.-  manevi,  G.  'nin  eşi  diğer  müvekkili  için 100.000.000.-  lira  manevi  tazminatın  davalılardan  tahsilini  istemiş,  daha  sonra  S.T 2952Ankara Üni. Hukuk Fak. Dergisi, 65 (4) 2016: 2909-2975  Tokat beden bütünlüğünün ihlâli ile illiyet bağı içerisinde bulunması gerekir. Kazanç kaybı ise, hem fiilî kazanç kaybını hem de çalışma gücünün tamamen veya kısmen kaybından kaynaklanan muhtemel zararları ifade eder. Fiilî kazanç kaybı, hüküm anında mevcuttur. Muhtemel kazanç kaybı ise, geleceğe ilişkin bir tahminden ibarettir. Bu nedenle, bu tür zararlarda hâkime, kararın kesinleşmesinden itibaren iki yıl içerisinde kararını yeniden gözden geçirme yetkisi verilmiştir (TBK.m.75)142. dd) Yolcunun Gecikmesi Taşımacının, taahhüt edilen taşıma  fiilini, sözleşmede kararlaştırılan zamanda ve kararlaştırılan sürede yapma borcu vardır. Karayolu Taşıma Kanununda  yolcunun  gecikmesi  hâlinde  taşımacının  sorumluluğunu düzenleyen  hükümler  bulunmamaktadır.  Söz  konusu  borç,  Türk  Ticaret Kanununda   seferin  yapılamaması  (TTK.m.907) ,   seferin  gecikmesi (TTK.m.908 vd.) ,  seferin duraklaması (TTK.m.911)  şeklinde üç ayrı hâl olarak düzenlenmiştir. Taşıma  sözleşmesinin  kurulmasından  sonra  fakat,  hareketten  önce seferin  yapılamamasına  öğretide   seferin  durdurulması   adı  verilir.  Seferin  yapılamaması   Türk  Ticaret  Kanunun  907  nci  maddesinde düzenlenmektedir. Bu bakımdan, ölüm, hastalık veya bunun gibi bir mücbir                                                  hakkındaki davasından vazgeçtiğini beyan etmiştir. Davalı, S.T vekili, aracın durmasından ve davacının inmesinden sonra ayağının yerden kayarak düştüğünü savunarak davanın reddini istemiştir. Mahkemece, iddia, savunma, toplanan kanıtlar, benimsenen bilirkişi raporları  doğrultusunda  davalı  araç  sürücüsünün  davacının  tamamen  inip,  kapıyı kapatmasını beklemeden aracı hareket ettirdiğinden düşmesine neden olduğu, davacının ayağının kırılması nedeniyle 90 günlük iyileşme süresi boyunca 135.000.000.- lira bakıcıya ücret ödediği, geçici iş göremezlik zararının 33.253.950.- lira olduğu, raporların tanık anlatımlarına uygun düştüğü, BK.nun 47. maddesi gereğince duyulan acı ve elemin derecesi ve özel haller dikkate alınarak G. bakımından  manevi tazminat talebinin kabulünün gerektiği, diğer davacının olayda cismani zarar görmediği ve psikolojik olarak yıprandığını da kanıtlayamadığı, diğer davalı hakkındaki davadan feragat gerekçeleriyle davacı G. bakımından davanın kabulüne 150.000.000.- lira maddi, 100.000.000.- lira manevi olmak üzere toplam 250.000.000.- lira tazminatın davalı S.T den tahsiline, diğer davacı ve davalı bakımından davanın reddine karar verilmiştir. …  (www.hukukturk.com). 141  Büyüksağiş, Erdem, Yeni Sosyo-Ekonomik Boyutuyla Maddî Zarar Kavramı, İstanbul 2007, s. 56. 142  Ayan, Borçlar, s. 299-300. 143  Zeyneloğlu, s. 225; Ülgen, Yolcu, s. 17. 144  Zeyneloğlu, s. 225 vd.; Ülgen, Yolcu, s. 19-220. 145  Zeyneloğlu, s. 225; Ülgen, Yolcu, s. 21; Or, s. 68.   2953Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  sebep dolayısıyla sefer yapılamazsa, sözleşme, taraflardan herhangi birine tazmin  yükümlülüğü  doğurmaksızın  sona  erer  (TTK.m.907/I).  Bununla birlikte, sefer, taşıma aracıyla ilgili olup taşımacı için kusur oluşturmayan, iki tarafın da kusurundan doğup yolculuğa engel bulunan veya yolculuğu tehlikeli duruma sokan bir sebep dolayısıyla yapılamamışsa, sözleşme, taraflardan herhangi birine tazmin yükümlülüğü doğurmaksızın kendiliğinden geçersiz olur (TTK.m.907/II). Öte yandan, sefer taşımacının fiilî veya ihmali sebebiyle yapılamamışsa, yolcu verdiği ücretin yanında bu yüzden uğradığı da zararı isteyebilir (TTK.m.907/III). Sefer, herhangi bir sebeple yapılamamış ve yolcu da sefer için saatinde gerekli yerde bulunmamışsa, yolcu o seferi izleyen seferlerden birinde, aynı düzeydeki bir araçla ve aynı düzeydeki bir yerde seyahat etme hakkına haizdir. Bu nedenle, taşımacının, zamanında hareket yerinde bulunamayan yolcuya, bir sonraki araç ile seyahat etmeyi teklif etmekle yükümlüdür. Zira, taşımacı yolcuya sefer öneremezse taşımacı, bilet ücretinin üç katı tutarında tazminat ödemek zorundadır. Öte yandan, seferin yapılamamasında taşımacının kusuru yoksa ve yolcu aynı şartlarla kendisine önerilen  seferi  haklı  bir  sebep  göstermeksizin  reddederse,  yolcu,  taşıma ücretini öder (TTK.m.907/IV).   Seferin gecikmesi  karşımıza  hareketin gecikmesi  ve  sefer esnasında gecikme  şeklinde çıkar. Hareketin gecikmesi başlığını taşıyan Türk Ticaret Kanunun  908  inci  maddesine  göre,   Hareket,  duruma  ve  şartlara  göre yolcudan katlanması istenemeyecek bir süre gecikirse, yolcu sözleşmeden cayıp ödediği ücreti ve varsa zararını isteyebilir. Yolcu, gecikmeye rağmen yolculuğu yapmışsa, sadece gecikmeden  doğan zararının tazminini dava edebilir. Cayma şekle bağlı değildir; hareket yerinden ayrılma, cayma kabul edilir. Sözleşmeden cayılsın veya cayılmasın, gecikme  nedeniyle  doğmuş herhangi bir zarar ispat edilemese bile mahkemece bilet parasının üç misli tazminata karar verilir . Bu bakımdan, sefer hareketinin gecikmesi nedeniyle yolcunun üşüyerek hastalanması durumunda tedavi masraflarını taşımacıdan isteyebileceğinin kabulü gerekir.  Söz  konusu  gecikme  sefer  sırasında  da  ortaya  çıkabilir.  Taşımacı, sözleşmede aksi belirtilmedikçe, sefer esnasında, tarifede bulunmayan bir yerde durur, sebepsiz bir yere olağan yoldan başka bir yol izler veya kendi fiili sebebiyle gidilmesi amaçlanan yere geç ulaşırsa, yolcu, sözleşmeden cayıp tazminat isteyebilir (TTK.m.909/I)147.                                                   146  Zeyneloğlu, s. 227. 147  Zeyneloğlu, s. 227; Ülgen, Yolcu, s. 20; Or, s. 74. 2954Ankara Üni. Hukuk Fak. Dergisi, 65 (4) 2016: 2909-2975  Tokat Seferin  zorunlu sebepler  nedeniyle gecikmesi durumunda nasıl hareket edileceği noktasında taraflar arasında anlaşmanın olup olmamasına bakılır. Gerçekten Türk Ticaret Kanunun 910 uncu maddesine göre,  Sefer, Hükümet emrinden,  idari  bir  tasarruftan,  taşımanın  yapıldığı  aracın  onarılması zorunluluğundan veya ansızın çıkıp yolculuğa devamı tehlikeli duruma sokan bir  sebepten  gecikmişse,  iki  taraf  arasında  buna  ilişkin  bir  sözleşme bulunmadığı  takdirde,  aşağıdaki  hükümler  uygulanır;  a)Yolcu,  engelin kalkmasını veya onarımının sonunu beklemek istemezse, taşıma ücretini, gidilen yol ile orantılı olarak ödeyerek sözleşmeden cayabilir. b)Yolcu, taşıma aracının hareketini beklerse, sadece kararlaştırılmış ücreti öder. Taşıma ücretine yemek dâhilse durma süresince yemek giderini yolcu yüklenir 148.  Taşıma sözleşmesinin kurulmasından ve seferin başlamasından sonra yolculuğun  yapılamamasına   seferin  duraklaması   adı  verilir.  Taraflar, seferin  duraklaması  hâlinde  uygulanacak  hükümleri  sözleşme  ile düzenleyebilirler. Taraflar seferin duraklaması hâlinde sözleşmeyle ayrı bir düzenleme yapmamış iseler, Türk Ticaret Kanunun 911 inci maddesi hükmü uygulama alanı bulacaktır. Bu hükme göre,  Sefer, taşıma sözleşmesinin kurulmasından ve hareketten sonra duraklarsa, sözleşmede aksine bir hüküm bulunmadığı takdirde, aşağıdaki hükümler uygulanır: a) Yolcu kendi isteği ile yol üzerinde bulunan bir yerde yolculuktan vazgeçerse ücretin tamamını öder. b) Taşıyıcı, sefere devamdan vazgeçer veya taşıyıcının kusuru sebebiyle yolcu yol üzerinde bulunan bir yerde inmek zorunda kalırsa, taşıma ücreti ödenmez; ödenmişse yolcu tamamını geri alır. Yolcunun tazminat hakkı saklıdır .                                                   148  YHGK. 19.11.1976, E.1975/11-477 K.2944,  …Dosyada mevcut ve hilafı ispat edilmemiş bulunan  belgeye  nazaran,  program  veçhile  davacıların  Türkiye'ye  dönmesi  gerektiği tarihlerde kolera salgınının mevcudiyeti ve bu nedenle de mutad güzergahının, (BulgaristanTürkiye) giriş kapısı yerine (Yunanistan- Türkiye) şeklinde değiştirilmesi zaruretinin ortaya çıktığı anlaşılmaktadır. TTK.'nın 803'üncü maddesinde belirtildiği üzere bu gibi hallerde davacıların, sefere devamı tehlikeli kılan engelin kalkmasını beklemeyerek gidilen mesafe ile mütenasip olarak taşıma ücretini ödeyip, taşıma sözleşmesinden cayma olanakları mevcuttur. Davacılar, bu haklarını kullanmamış bulunmalarına göre, davalı şirketten bu maddede belirtilen haklar dışında maddi ve manevi tazminat altında herhangi bir talepte bulunmalarına olanak yoktur. Kaldı ki, genel bir hüküm olan Borçlar Kanununun manevi tazminatla. ilgili 49'uncu maddesi şartları da olayda gerçekleşmiş değildir. …  (Eriş, s. 922). 149  Zeyneloğlu, s. 226; Ülgen, Yolcu, s. 21; Or, s. 70.   2955Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  d) İlliyet Bağı Karayoluyla yolcu taşıma sözleşmesinden kaynaklanan yükümlülüklerin ihlâl  edilmesi  dolayısıyla  yolcuların  uğradıkları  zararlar  karşısında taşımacının  akdî  sorumluğunun,   ağırlaştırılmış  kusurlu  sorumluluğu  olduğu  ifade  edilebilir.  Akdî  sorumlulukta,  borcunu  yerine  getirmeyen borçlunun  kusurlu  olduğu  varsayılır.  Bu  nedenle  yolcunun  taşımacının kusurunu ispat etmesine gerek yoktur. Söz konusu kaza ile zarar arasında illiyet bağının ispatı yeterlidir.  Türk  ve  İsviçre  hukukunda  genel  kabul  gören  illiyet,  uygun  illiyet bağıdır. Uygun illiyet bağında her sebep değil, sebepler arasında değer verilebilir  olan  sebepler  esas  alınır.  Uygun  illiyet  bağında,  sebeplerden yaşamın olağan akışına uygun olanları sorumluluk doğurur. Bu bağda, belirli bir  sonucun  zorunlu  bir  şartını  oluşturan  davranış,  ancak  bu  sonucun gerçekleşme olasılığını genel ve nesnel olarak artırıyor ve kolaylaştırıyorsa sebep olarak kabul edilir. Bütün sorumluluk türlerinin sınırlandırılmasında uygun illiyet kuramından yararlanmak mümkündür. Türk  Borçlar  Kanununda  açıkça  düzenlenmemiş  olmasına  rağmen öğretide genel olarak illiyet bağını kesen hâller olarak  mücbir sebep ,  zarar görenin ağır kusuru  ve  üçüncü kişinin ağır kusuru  gösterilir. Karayolu Taşıma Kanunun 18 inci maddesinin ikinci fıkrasında da illiyet bağını kesen hâlleri,   …taşımacı,  kendisinin  veya  eylemlerinden  sorumlu  tutulduğu kişilerin kusuru bulunmaksızın ve araçtaki bir bozukluk kazayı etkilemiş olmaksızın, kazanın bir mücbir sebepten veya hak sahibinin veya üçüncü bir kişinin ağır kusurundan ileri geldiğini ispat ederse sorumluluktan kurtulur  şeklinde belirtmiştir.  Mücbir  sebep,  sorumlu  olan  kimseyle  bağlantısı  olmayan,  önceden öngörülemeyen, karşı konulamayan, olağanüstü bir olaydır. Mücbir sebep,                                                  150  Eren, Fikret, Sorumluluk Hukuku Açısından Uygun İlliyet Bağı Teorisi, Ankara 1975, s. 52, 53; Atamer, Yeşim, Haksız Fiillerden Doğan Sorumluluğun Sınırlandırılması: Özellikle Uygun Nedensellik Bağı ve Normun Koruma Amacı Kuramları, İstanbul 1966, s. 41. 151  Atamer, s. 43; Yücel, s. 157; Eren, İlliyet, s. 52, 53. 152  Erişgin, Nuri, Tehlike Bağı, Ankara Üniversitesi Hukuk Fakültesi Dergisi, C. 49, S. 1-4, 2000, s. 141; Yücel, s. 157, 158; Eren, İlliyet, s. 54. 153  Ayan, Borçlar, s. 266-267. 154  Yücel,  s.  163;  Ulusan,  İlhan,  Tehlike  Sorumluluğu  Üstüne,  İstanbul  Üniversitesi Mukayeseli Hukuk Araştırmaları Dergisi, C. 4, S. 6, 1970, s. 45; Eren, Genel, s. 557; Ayan, Borçlar, s. 266; Kılıçoğlu, Borçlar, s. 312; Tiftik, Mustafa, Türk Hukukunda Tehlike Sorumluluklarının Genel Kural İle Düzenlenmesi Sorunu, 2. Baskı, Ankara 2005, s. 36. 2956Ankara Üni. Hukuk Fak. Dergisi, 65 (4) 2016: 2909-2975  Tokat sel, fırtına, deprem gibi doğal olaylardan doğabileceği gibi savaş gibi beşerî olaylardan da kaynaklanabilir. Bu bakımdan mücbir sebepten bahsedebilmek için, teknik ve bilimin o andaki verilerine göre her türlü önlem alınsa, her türlü özen gösterilse bile, zararlı sonucun hiç kimse tarafından önlenememesi gerekir. Bu bakımdan, taşımacının, bir kış günü kış lastiğini takmadan yola çıkması  ve  yoldaki  gizli  buzlanma  nedeniyle  kaza  yapması  sonucunda yolcuların bir kısmının yaralanması veya ölmesi hâlinde, taşımacının mücbir sebep nedeniyle illiyet bağının kesildiği savunmasına itibar edilmemelidir. İlliyet bağını kesen diğer bir hâl ise, zarar görenin ağır kusurudur. Zarar görenin ağır kusurunun sorumluluktan kurtulma sebebi olarak sayılabilmesi için bu kusurlu davranışın taşımacının gerçekleştirmiş olduğu zarar verici olayı ikinci plâna itecek bir yoğunlukta olması gerekir. Zarar görenin ağır kusurunun sorumluluğu kestiği hâllere örnek olarak, intihar etmek kastıyla birinin kendisini otobüsün önüne atması ve ölmesi, hareket hâlinde bulunan otobüsten atlayarak ölmek veya hareket hâlindeki otobüse binmeye çalışırken ölmek  gösterilebilir.  Bu  gibi  durumlarda  taşımacının  sorumluluğundan bahsedilemez. Zira, bir kimsenin intihar amacıyla bilerek ve isteyerek seyir hâlindeki otobüsün önüne atlaması sonucunda ölmesi hâlinde otobüsün aniden durması olanaksızdır. İntihar eylemi illiyet bağını kesecek ağırlıktadır. Bu nedenle, intihar olayından dolayı taşımacının sorumlu olmayacağının kabulü gerekir.  İlliyet bağını kesen son hâl ise üçüncü kişinin ağır kusurudur. Üçüncü kişinin ağır kusurunun sorumluluğu ortadan kaldırabilmesi için illiyet bağını kesecek güçte olmalıdır. Üçüncü kişinin ağır kusuruna örnek olarak, öğretide, tren kompartımanlarından birine başkası tarafından konulan bir bombanın, yolculardan  biri  tarafından  uzaklaştırılması  çabası  sırasında  patlaması gösterilmektedir. Buna karşılık, öğretide, üçüncü bir kişinin, uçağı, bomba koyarak  düşürmesi,  üçüncü  bir  kişinin  ağır  kusuruyla  trenin  raydan çıkarılması gibi hâllerde uçak ve demiryolu işletmesine has tipik tehlikelerin gerçekleştiği ve bu nedenle, üçüncü kişinin illiyet bağını kestiğinin kabul                                                  155  Tiftik, s. 36; Yücel, s. 165; Ayan, Borçlar, s. 266; Eren, Genel, s. 558. 156  Eren, Genel, s. 561. 157  Tiftik, s. 37; Eren, Genel, s. 563; Ayan, Borçlar, s. 267. 158  Ulusan, s. 47; Yücel, s. 173; Tiftik, s. 39; Kılıçoğlu, Borçlar, s. 312; Ayan, Borçlar, s. 267; Eren, Genel, s. 566. 159  Ulusan, s. 47.   2957Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  edilmemesi gerektiği ifade edilmektedir. Dolayısıyla bu görüşe göre, eğer üçüncü kişinin ağır kusuruna rağmen ortaya çıkan zarar taşımacılığın getirdiği tipik tehlikeye uygunsa taşıyıcı/taşımacının sorumluğundan bahsedilebilir. Aynı çözüm yolunun üçüncü bir kişinin ağır kusuruyla otobüsün yoldan çıkartılarak şarampole yuvarlanması hâlinde de kabulünün gerektiği ifade edilebilir. Öte yandan, Karayolu Taşıma Kanunun 18 inci maddesinin ikinci fıkrası taşımacıya araçtaki bir bozukluğun kazayı etkilemiş olduğunu ileri sürerek sorumluluktan  kurtuluş  imkânı  tanımamıştır.  Ayrıca  Karayolu  Taşıma Kanunun 7 nci maddesinin ikinci fıkrası hükmüne  göre,   İlgili mevzuat hükümlerine uygun bir taşıtı, nitelikli hizmet ve personeli sefere göndermek, şoförlerin  sürücü  belgelerinin  bulunup  bulunmadığını  araştırmak,  teknik şartlara  uymayan  taşıtların  trafiğe  çıkmasına  engel  olmak,  güzergâh mesafesini dikkate alarak yeteri kadar şoförü bulundurmak, taşıt kartları olmayan ve bu Kanunda öngörülen sorumluluk sigortası bulunmayan taşıtları trafiğe  çıkarmamak  hususunda  taşımacı  gereken  özeni  ve  duyarlılığı göstermek zorundadır . Söz konusu hüküm uyarınca, taşımacının, teknik şartlara uymayan taşıtları trafiğe çıkarmama yükümlülüğü bulunmaktadır. 2- Bagajın Uğradığı Zararlardan Kaynaklanan Akdî Sorumluluğa Yol Açan Hâller a) Genel Olarak Taşımacının bagajın uğradığı zararlardan dolayı sorumluluğu, Karayolu Taşıma Kanunun 17 inci maddesinde,  Şehirlerarası ve uluslararası yolcu taşımaları, duraklamalar dahil olmak üzere yolcunun kalkış noktasından, varış noktasına kadar geçecek süre içerisinde meydana gelecek bir kaza nedeniyle yolcunun ölümü, yaralanması ya da eşyasının zarara uğramasından dolayı sorumludur.  Ve Türk Ticaret Kanunun 912 inci maddesinde  Yolcu, bagajı ile el bagajı için, aksine sözleşme yoksa, ayrı ücret ödemez. Taşıyıcı, yolcunun eşyasının zıyaından veya hasara uğramasından Kanunun 875 ilâ 886 ncı maddeleri uyarınca sorumludur (f.1). Yolcunun kişisel eşyasından taşıyıcı sorumludur (f.2).  şeklinde düzenlenmiştir.  6762 sayılı Eski Türk Ticaret Kanunun 804 üncü maddesinin ikinci fıkrası,   Yolcunun  yanında  alıkoyduğu  eşyadan,  taşıyıcı  mesul  değildir  şeklindeydi. Bu nedenle, öğretide, yolcunun yolculuk esnasında taşınmak                                                  160  Eren, Genel, s. 567. 2958Ankara Üni. Hukuk Fak. Dergisi, 65 (4) 2016: 2909-2975  Tokat üzere dolaysız zilyetliğini taşımacıya devretmeyerek üzerinde doğrudan fiilî hâkimiyetini sürdürdüğü kişisel eşyaları (zati eşyalar) için taşımacının taşıma sözleşmesinden  doğan  herhangi  bir  sorumluluğunun  olmadığı savunulmaktaydı. Buna karşılık, 6762 sayılı Eski Türk Ticaret Kanunun 804 üncü maddesini karşılayan 6102 sayılı Türk Ticaret Kanunun 912 nci maddesinde  Yolcunun yanında alıkoyduğu eşyadan, taşıyıcı mesul değildir  şeklindeki düzenlemeye yer verilmemiştir. Gerçekten bu husus, 6102 sayılı Türk  Ticaret  Kanunun  912  nci  maddesinin  gerekçesinde,   4925  sayılı Karayolu Taşıma Kanunu ile getirilen düzenlemelere uygun olarak değişik yapılmış ve taşıyıcının, yolcunun yanında bulundurduğu eşyadan da sorumlu tutulması kuralı getirilmiştir  şeklinde ifade edilmiştir. Bu nedenle, yolcunun, yolculuk  esnasında  taşınmak  üzere  dolaysız  zilyetliğini  taşımacıya devretmeyerek üzerinde doğrudan fiilî hâkimiyetini sürdürdüğü el bagajı için de taşımacının sorumluluğunun bulunduğu ifade edilebilir. Aynı zamanda yolcu, taşımacı ile aksine bir düzenleme yapmamışsa bagajı ile el bagajı için ayrı bir ücret ödemek zorunda değildir (TTK.m.912/I). Bununla birlikte, taşımacının bagajın uğradığı zararlardan kaynaklanan akdî sorumluluğu, Türk Ticaret Kanunun 912 nci maddesinin atfı dolayısıyla eşya taşımaları için sevk edilmiş olan 875 ilâ 886 ncı maddelerine göre olmaktadır. b) Taşıyıcının, Bagaj Taşıma Taahhüdüne Aykırı Fiili Yolcu taşımalarında yolcunun beraberinde götürdüğü bagajın ayrı bir taşıma sözleşmesine konu oluşturup oluşturmayacağı noktasında öğretide fikir birliği  bulunmamakla  birlikte,  bagajın  taşınmasının  aslî  edim  olarak yüklenilmediği  ve  bunun  yolcu  taşıma  sözleşmesinden  doğan  yan  edim niteliğine sahip olduğu ifade edilebilir. Bu nedenle, yolcu beraberindeki                                                  161  Arkan, Yolcu, s. 21; Zeyneloğlu, s. 229; Ülgen, Yolcu, s. 30; Ülgen, Taşıma, s. 49, dn. 39. Buna karşılık, yazarlar, yükün zarara uğraması hâlinde, koşulları varsa, yolcunun haksız fiil hükümlerine dayanarak tazminat talep edebileceğini savunmaktaydılar. Ayrıca bkz., TD. 21.5.1970, E. 1096 K.2138,  Davacının özel çantası içerisindeki yanan paranın Y.S.E den ödendiği adı geçen idareden gelen cevaptan anlaşılmış ve bu paranın yenilenmek suretile tedavüle çıkarılmasının mümkün olmadığı resmen tespit edilmiştir. İdarenin yazısı ile de yanan paranın miktarı belirlenmiş olmasına ve olayın oluş şekline göre TTK.nun 798. ve diğer maddelerine girer şekilde mütalaası mümkün olmayıp yolcunun bizzat üzerinde taşıması gereken türden zati eşya olması ve zarara sebep olan olayın haksız fiil niteliğinde bulunmasına ve haksız fiil neticesinde dava konusu paranın ziya uğramış bulunması bakımından BK. haksız fiilleri ilişkin hükümlerinin tatbiki ve bu itibarla da davalının sorumluluğu kabulü icabetmiş bulunmasına göre temyiz itirazlarının reddi ile usul ve kanuna uygun olan hükmün onanması gerekmiştir  (Zeyneloğlu, s. 229, dn. 230). 162  Arkan, Yolcu, s. 20; Eriş, s. 927; Akkurt, Yolcu, s. 292.   2959Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  bagajın ve kişisel eşyasının taşınmasını taşıyıcıdan isteyebilir. Buna karşılık, taşımacı, yolcunun, bagajın ve kişisel eşyasının taşınmasını isteme hakkını gerektiği  şekilde  yerine  getirmemesi  durumunda,  şartları  dâhilinde taşımacının sorumluluğundan bahsedebilir. Taşımacının, bagaj taşıma taahhüdüne aykırı fiili,  bagajın bakım ve muhafazasına özen gösterme yükümlülüğünün ihlâli  veya  bagajı teslim etme yükümlülüğünün ihlâli  şeklinde ortaya çıkar. Burada  dikkat  edilmesi  gereken  husus,  taşıyıcının,  el  bagajı  için TTK.m.912 nin  atfı  dolayısıyla  TTK.m.875  vd.  göre  sorumlu  olup olmayacağıdır.  Türk  Ticaret  Kanunun  912  inci  maddesinin  açık  hükmü dolayısıyla, yolcunun yanında bulundurduğu eşyadan diğer bir deyişle el bagajından taşımacının sorumlu olduğu anlaşılmaktadır. Kaldı ki, bu husus anılan hükmün gerekçesinde de ifade edilmiştir. Taşıyıcının, bagajı ve el bagajının zıya veya hasarı için sorumlu olduğu kabul edilmekle birlikte bu sorumluluğun TTK.m.912 nin atfı dolayısıyla TTK.m.875 vd. hükümlerine göre olacağı ifade edilebilir. Türk Ticaret Kanunun 875 inci maddesinde taşıyıcının,  zıya  ve  hasar  ile  gecikmeden  doğan  zarardan  sorumluluğu düzenlenmiştir.  Anılan  hüküm,   Taşıyıcı,  eşyanın  taşınmak  üzere  teslim alınmasından teslim edilmesine kadar geçecek süre içinde, eşyanın zıyaından, hasarından veya teslimindeki gecikmeden doğan zararlardan sorumludur  şeklindedir. Söz konusu hükümde eşyanın teslim alınmasından bahsedilmektedir. Bu bakımdan, yolcudan ayrı olarak ve taşıyıcının zilyetliğinde taşınan yükün TTK anlamında  bagaj  adını aldığı (TTK.m.912/I), taşıma sırasında bagajın taşıyıcının hâkimiyetinde bulunmasından dolayı, taşıyıcı, söz konusu bagajın bakım ve muhafazasına özen göstermekle yükümlü olduğu, taşıyıcı, hâkimiyeti altına girmiş olan bagaja gerekli özeni göstermemesi sonucu bagajın zıya, hasara uğraması veya gecikmesi hâlinde taşıyıcının TTK.m.912 nin atfı dolayısıyla TTK.m.875 e göre sorumlu olacağı tartışmasızdır. Öte yandan, yolcunun yanında alıkoyduğu eşyanın diğer bir deyişle el bagajının zıyaı, hasara uğraması ve gecikmesinden dolayı da TTK.m.912/II nin açık hükmü dolayısıyla taşıyıcının sorumlu olduğunun kabulü gerekir.  c) Zarar Taşımacının,  yolcunun  bagajı  ve  kişisel  eşyasının  taşınmasından kaynaklanan  akdî  sorumluluğunun  doğabilmesi  için,   bagajın  bakım  ve                                                  163  Akkurt, Yolcu, s. 243. 164  Arkan, Yolcu, s. 21. 2960Ankara Üni. Hukuk Fak. Dergisi, 65 (4) 2016: 2909-2975  Tokat muhafazasına  özen  gösterme  yükümlülüğü   veya   bagajı  teslim  etme yükümlülüğü nün  ihlâl  edilmesi  dolayısıyla  bir  zarar  meydana  gelmiş olmalıdır. Zararın görünümü,  bagajın zıyaı ,  bagajın hasarı  ve  bagajın gecikmesi  şeklinde karşımıza çıkabilir. aa) Bagajın Zıyaı Taşıma  hukuku  açısından  bagajın  zıyaı,  taşımacının  taşınmak  üzere kendisine verilen bagajı, yolcuya temsil edemeyecek durumda olmasıdır. Bagajın zıyaına örnek olarak, bagajın yanması, kaybolması, çalınması, yetkili makamlarca  el  konulması,  yanlışlıkla  başka  bir  yolcuya  teslim  edilmesi gösterilebilir. Bagajın zıyaı, fiilî bir imkânsızlıktan kaynaklanabileceği gibi hukukî bir imkânsızlıktan da kaynaklanabilir.  Bagaj, tamamen zıyaa uğrayabileceği gibi kısmen de zıyaa uğrayabilir. Bagajın tamamen zıyaa olması hâlinde tam zıyadan bahsedilir. Meselâ, taşıma  konusu  bagajın  çalınması  durumunda  tam  zıyaa  söz  konusudur. Bagajın mislî bakımdan bir kısmının zıyaı ise kısmî zıyaı olarak ifade edilir. Kısmî zıyaının varlığının kabulü için, ekonomik değer taşıyan ve teslim edilebilir bir kısım eşyanın olması gerekir. Eğer, kısmen zıyaa olan eşya dolayısıyla zıyaa olmayan eşyanın bir anlamı kalmayacaksa tam zıyaa söz konusu olur. Meselâ, taşıma konusu bagajda değerli bir oyun takımının bir parçasının kırılması hâlinde tam zıyadan bahsedilebilir. Yine, yolcunun 97 parça  yemek  takımından  bir  parçasının  kırılması  hâlinde  tam  zıyadan bahsetmek mümkündür. Eşyanın zıyaı hâlinde maddî zarar istenebilir. Tam zıyaı hâlinde taşıma konusu bagajın tamamının değeri üzerinden, kısmî zıyaı hâlinde ise taşıma konusu bagajın zayi olmuş veya zarara uğramış olan kısmın değeri üzerinden tazminat hesaplanabileceği ifade edilmektedir. Bagajın zıyaa uğramasından                                                  165  Eşyanın zıyaı açısından benzer bir tanım için bkz., Arkan, Karada Yapılan Eşya Taşımaları, s. 47. 166  Eşyanın zıyaı açısından benzer bir görüş için bkz., Arkan, Karada Yapılan Eşya Taşımaları, s. 47-48. 167  Arkan, Karada Yapılan Eşya Taşımaları, s. 50. 168  Akkurt, Yolcu, s. 250; Adıgüzel, Burak, Karayoluyla Yapılan Taşımalarda Taşıyıcının Zıya ve Hasardan Doğan Sorumluluğu, 2. Baskı, Ankara 2012, s. 72; Or, s. 89. 169  Adıgüzel, s. 75. Havayoluyla taşınan bagaj açısından benzer bir görüş için bkz., Akkurt, Yolcu, s. 251. 170  Akkurt, Yolcu, s. 251; Adıgüzel, s. 76. 171  Adıgüzel, s. 75. 172  Akkurt, Yolcu, s. 250-251.   2961Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  dolayı  Yargıtay  manevî  tazminat  istenebileceği  yönünde  kararları bulunmaktadır. bb) Bagajın Hasarı Taşıma hukuku bakımından hasar, taşınan eşyada (konuyla ilgili olarak bagajda) meydana gelen ve onun değerinin düşmesine sebep olan her türlü maddî kötüleşme olarak tanımlanmaktadır. Bu bakımdan, bagajın içindeki giysilerin ıslanması, bagajın hasarına örnek olarak gösterilebilir. Bununla birlikte,  eşyanın  tamamı  hasara  uğrayabileceği  gibi  bir  kısmı  da  hasara uğrayabilir. Yolcunun bagajının içerisinde bulunan elbiselerden sadece birinin ıslanması hâlinde kısmî hasardan bahsedilebilir. cc) Bagajın Gecikmesi Taşımacının, taahhüt edilen taşıma  fiilini, sözleşmede kararlaştırılan zamanda  ve  kararlaştırılan  sürede  yapma  borcu  vardır.  Bu  bakımdan taşımacının  taşıma  fiilini  zamanında  yapmaması  dolayısıyla  bagajın gecikmesi  durumunda  taşımacının  sorumluluğu  gündeme  gelir.  Bagajın varma yerine ne zaman ulaştırılması gerektiği hususunu öncelikle taraflar taşıma sözleşmesiyle belirleyebilirler. Bu durumda yolcu taşıma sözleşmesinde ki  taşıma  sürelerine  uyulmaması  hâlinde  bagajın  gecikmesinden                                                  173  HGK. 29.01.1980, E.2001/11-1161 K.2001/1152,  …Davacıların gezi boyunca giymeyi planladıkları giysi ve kullanmayı planladıkları eşyanın kaybından davalının sorumlu olduğu, mahkeme huzurundaki açık kabul ile bellidir. Manevi tazminatın unsurları açısından bakıldığında ise davacıların dinlenme, gezi, kültürel etkinlik amacı ile gidilen yabancı bir ülkede daha ilk günden üzerlerinde giysi ile kalmalarının onları ne denli moral çöküntüsüne uğratacağına kuşku bulunmamalıdır. Dahası geziden amaçladıkları faaliyetlere bakıldığında opera, bale gibi gösterilerin özel kıyafetler gerektirdiği de düşünüldüğünde bu çöküntünün giderek elem ve ızdıraba dönüşmesi hayatın olağan akışına uygundur. Bu bakımdan davacıların zararı malvarlığı zararı olmaktan çıkmış, artık kişisel yararların haleldar olması olarak  kendini  göstermiştir…  Burada  manevi  tazminatı  gerektiren  nokta  eşyaların kaybından doğan üzüntünün ötesinde bu eşyaların kullanılmaması nedeniyle bir daha tekrarlanmayacak ve kişisel öneme sahip o anların kaybıdır. Bunun insan ruhunda yaratacağı sarsıntıdır… Açıklanan gerekçelerle Özel daire bozma kararına uyulması gerekirken talebin salt eşya kaybından doğan üzüntü ile sınırlı düşünülmesi ve bunun kişisel yararların haleldar olması kavramına girmediği gerekçesiyle eski kararda direnilmesi doğru görülmemiştir.  (Akkurt, Yolcu, s. 251-252, dn. 320). 174  Ülgen, Taşıma, s. 181; Arkan, Karada Yapılan Eşya Taşımaları, s. 51; Akkurt, Yolcu, s. 252; Sözer, Taşıma, s. 210. 175  Ülgen, Taşıma, s. 181; Akkurt, Yolcu, s. 253; Sözer, Taşıma, s. 210; Arkan, Karada Yapılan Eşya Taşımaları, s. 51. 176  Zeyneloğlu, s. 225; Ülgen, Yolcu, s. 17. 2962Ankara Üni. Hukuk Fak. Dergisi, 65 (4) 2016: 2909-2975  Tokat bahsedilebilir. Buna karşılık, taşımacı ve yolcu, taşıma süresini yolcu taşıma sözleşmesinde kararlaştırmamışlarsa, somut olaya göre basiretli bir taşımacıdan beklenebilecek olan süre içerisinde bagajın varma yerine ulaştırılması gerekir. Eğer somut olayda basiretli bir taşımacıdan beklenebilecek süre içerisinde bagajın varma yerine ulaştırılmaması hâlinde taşımacının bagajın gecikmesinden kaynaklanan sorumluluğu gündeme gelir. d) Zıyaı ve Hasarın Taşıyıcının Sorumluluk Süresi İçinde Meydana Gelmiş Olması Taşımacının,  yolcunun  bagajının  zıyaa  uğramasından  dolayı sorumluluğunun söz konusu olabilmesi için zararın taşımacının bagajın bakım ve muhafazasına özen gösterme borcunun söz konusu olduğu süre içinde gerçekleşmesi gerekir. Taşımacının, bagajın bakım ve muhafazasına özen gösterme borcu ise, bagajın kendisine teslim edilmesiyle başlar ve taşımanın sonunda  bagajın  tekrar  yolcuya  teslimi  ile  son  bulur.  Bu  bakımdan, taşımacının kendisine teslim edilen bagajı, yolcuya veya temsilcisine iade etme borcu söz konusudur. Eğer, taşımacıya teslim edilen bagaj, yolcu veya temsilcisine iade edilmeden önce zarara uğrarsa taşımacının sorumluluğu gündeme gelir. Gerçekten Türk Ticaret Kanunun 875 inci maddesinin                                                  177  Akkurt, Yolcu, s. 255. 178  Arkan, Yolcu, s. 21-22; Ülgen, Yolcu, s. 29. Yük açısından bkz., 11.HD. 24.04.2013, E.2012/9560 K.2013/8178,  …Taşıma hukuku açısından yükün gönderilene teslimi, taşıma faaliyetinin  sona  ermesi  üzerine,  taşıyıcı  veya  taşıyanın  hâkimiyetinde  bulunan  yük üzerindeki zilyetliğinin, gönderilene devrini sağlayan iki taraflı hukuki işlemdir. Bu itibarla, yükün gönderilene tesliminin hukuki niteliğini, tarafların karşılıklı irade açıklamalarıyla kurulan ve taşıyıcı veya taşıyanın yüke özen borcunun ifasına yönelik tasarrufî bir sözleşme olduğu kabul edilebilir. Gümrüğe ve liman işletmelerine yapılan boşaltma işlemlerinin teknik anlamda yükün gönderilene teslimi sonucu doğurup doğurmayacağı hususunda öncelikle  taşıyıcı  ve  gönderen  arasında  özel  bir  anlaşmanın  bulunup  bulunmadığına bakılmalıdır. Zira taraflar yükün gümrük idaresine veya liman işletmesine tesliminin, gönderilene teslim anlamına geleceğini kararlaştırabilir. Böyle bir anlaşmanın bulunmadığı durumlarda  ise,  ilgili  taşıma  türünde  geçerli  bir  ticari  teamülün  var  olup  olmadığı araştırılmalıdır.  Taraflar  arasında  özel  bir  anlaşma  ve  ticari  teamülün  varlığı  tespit edilemiyorsa,  bu  durumda  gümrük  idaresinin  ve  liman  işletmesinin  kimin (taşıyıcı/gönderilen) faaliyet alanında bulunduğuna bakılmalıdır.  (Akkurt, Yolcu, s. 244). 179  Arkan, Yolcu, s. 22; Ülgen, Yolcu, s. 29. 11.HD. 18.4.1979, E.2146 K.2102,  Taşıyıcı, kendisine teslim edilen bagajı, varma yerinde aynen iade ile yükümlü ve yolculuk sırasında meydana  gelen  ziyan  ve  hasardan  sorumludur.  Davacı  vekili,  davacının  İzmir den Bayındır a  gitmek  üzere  iki  valizi  davalıya  ait  otobüsün  muavinine  teslim  ettiğini, çocuklarını almak için bir anlık uzaklaşmasından sonra vasıtanın kendisini beklemeden hareket ettiğini beyanla kaybolan eşyaların bedelini davalıdan istemiştir. Davalı vekili,   2963Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  birinci fıkrasına göre,  Taşıyıcı, eşyanın taşınmak üzere teslim alınmasından teslim edilmesine kadar geçecek süre içinde, eşyanın zıyaından, hasarından veya teslimindeki gecikmeden doğan zararlardan sorumludur .  e) İlliyet Bağı Taşımacının zıyadan veya hasardan kaynaklanan zararlardan sorumlu tutulabilmesi için, bagaj taşıma taahhüdüne aykırı fiili ile zarar arasında uygun illiyet  bağının  bulunması  gerekir.  Akdî  sorumlulukta,  borcunu  yerine getirmeyen  borçlunun kusurlu olduğu varsayılır. Bu nedenle  taşımacının kusurlu olduğunun ispat edilmesine gerek yoktur. Bu nedenle, söz konusu bagaj taşıma taahhüdüne aykırı fiil ile zarar arasında uygun illiyet bağının ispatı yeterlidir. Taşımacı, sorumluluktan kurtulmak istiyorsa zıya, hasar ve gecikmenin,  en  yüksek  özeni  göstermesine  rağmen  kaçınamayacağı  ve sonuçlarını önleyemeyeceği sebeplerden meydana geldiğini ispatlamalıdır.  D) TAŞIMACININ BAŞKALARININ FİİLLERİNDEN KAYNAKLANAN SORUMLULUĞU Taşımacının  yolcuyu  sağ  salim  götürme  borcu,  Karayolu  Taşıma Kanunun 7 inci maddesinin birinci fıkrasında,  Taşımacı, yolcuların sağlıklı, rahat ve güvenli bir yolculuk yapmasını sağlayacak tedbirleri almak, yolcu ve eşyayı taahhüt ettiği yere kadar götürmekle yükümlüdür  ve Türk Ticaret Kanunun 914 üncü maddesinin birinci fıkrasında,  Taşıyıcı, yolcuları rahat bir yolculukla ve sağlıklı olarak gidecekleri yere ulaştırmakla… yükümlüdür  şeklinde ifade edilmiştir. Öte yandan taşıyıcı, taşıma sözleşmesinden doğan borçlarını ifa ederken yardımcı kullanabilir. Bu husus Türk Ticaret Kanunun                                                  eşyaların bagaja konduğunu, ancak hareket saati geldiğinde eşya sahibinin gelmediği anlaşılınca on dakika beklendiğini, yine gelen olmayınca eşyaların sahipsiz eşya peronuna bırakıldığını, bu nedenle şoför ve muavinin kusurları bulunmadığından davanın reddini istemiştir. Mahkemece, TTK.804 ve 781.maddeleri uyarınca taşıyıcı davalının varma yerinde aynen iade ile yükümlü olduğu ve yolculuk sırasında meydana gelen ziyan ve hasardan sorumlu olduğuna dayanılarak, bilirkişilerce saptanan 5.816 liranın davalıdan tahsiline karar verilmiştir. Hüküm davalı vekilince temyiz edilmiştir. Dosyadaki yazılara, kararın dayandığı delillerle gerektirici sebeplere ve delillerin takdirinde bir isabetsizlik bulunmamasına göre, davalı vekilinin temyiz itirazlarının reddiyle, usul ve yasaya uygun bulunan hükmün onanmasına karar verilmiştir.  (www.legalbank.net). Arkan, söz konusu kararı, aslî edim olan yolcu taşımasının gerçekleşmeyeceği anlaşılınca ona bağlı yan edim olan bagaj taşımasından da haklı bir nedenle kaçınılmış olduğunu, kaldı ki, taşıyıcının, basiretli davranarak bagajı orta yerde bırakmayarak onu sahipsiz eşya bölümüne bıraktığı, bu nedenle, bagajın zıyaının, taşıyıcının kusurundan doğan bir nedenden kaynaklandığını savunmanın güç olduğu gibi gerekçelerle eleştirmektedir (Arkan, Yolcu, s. 22). 2964Ankara Üni. Hukuk Fak. Dergisi, 65 (4) 2016: 2909-2975  Tokat 914 üncü maddesinin ikinci fıkrasının ikinci cümlesinde,  Ancak, taşıyıcı, kazanın  kendisinin  veya  yardımcılarının  en  yüksek  özeni  göstermelerine rağmen, kaçınamayacakları ve sonuçlarını önleyemeyecekleri bir sebepten ileri  geldiğini  ispat  ederse  tazminattan  kurtulur   şeklindeki  ifadesinden çıkarılabilir.  Aynı  zamanda  Türk  Ticaret  Kanunun  879  uncu  maddesi,  Taşıyıcı;  a)  Kendi  adamlarının,  b)Taşımanın  yerine  getirilmesi  için yararlandığı  kişilerin,  görevlerini  yerine  getirmeleri  sırasında  fiil  ve ihmallerinden,  kendi fiil ve  ihmali  gibi  sorumludur   düzenlemesinde  de taşıyıcının yardımcılarından bahsedilmektedir. Bu düzenlemelerden taşımacının, yardımcılarının kusurundan da sorumlu olacağı sonucu çıkarılabilir.  Taşımacının yardımcıları, taşımacının maiyetinde çalışanlar ile onun tarafından kullanılan kişilerden oluşur.  Taşımacının  maiyetinde  çalışanlar  kişiler,  taşımacıyla  aralarında  bir hizmet ilişkisi bulunan ve hizmet sözleşmesine dayalı olarak taşımacının hizmetinde sürekli olarak görev kişilerdir. Taşımacının maiyetinde çalışan kişilerin doğrudan doğruya taşıma işine katılması gerekmez. Taşıma işinde görev yapan diğer kişiler de bu kapsamda değerlendirilir.  Taşımacının kullandığı, diğer bir deyişle taşımacının bağımsız olarak hizmetlerinden yararlandığı kişiler ise, taşımacı ile aralarında sürekli bir ilişki olmaksızın ve taşımacının sadece belirli bir taşıma işini gerçekleştirirken yararlandığı ve bu kişilerin doğrudan doğruya taşımanın gerçekleştirilmesine katılmasının  gerekli  olmadığı  kimselerdir.  Taşımacının,  bu  kişilerin fiillerinden  sorumlu  tutulabilmesi  için,  bu  kişilerin  görevini  ifa  ediyor olmaları gerekir. Buna karşılık, bu işin doğrudan doğruya taşıma işiyle ilgisi olması gerekmez.   Türk Ticaret Kanunun 914 üncü maddesinin ikinci fıkrasının ikinci cümlesi  ve  aynı  zamanda  Türk  Ticaret  Kanunun  879  uncu  maddesi düzenlemelerinin  birlikte  değerlendirilmesi  sonucunda  taşımacının                                                  180  Ülgen, Yolcu, s. 23. 181  Arkan, Karada Yapılan Eşya Taşımaları, s. 96; Akkurt, Yolcu, s. 267. 182  Arkan, Karada Yapılan Eşya Taşımaları, s. 96; Akkurt, Yolcu, s. 267; Birinci–Uzun, s. 116. 183  Arkan, Karada Yapılan Eşya Taşımaları, s. 96; Akkurt, Yolcu, s. 267; Gençtürk, s. 193; Kırman, s. 108; Birinci–Uzun, s. 116. 184  Arkan, Karada Yapılan Eşya Taşımaları, s. 97; Akkurt, Yolcu, s. 268; Arkan, Demiryolu, s. 160. 185  Akkurt, Yolcu, s. 268   2965Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  yardımcılarının kusurundan da sorumlu olduğu ifade edilebilir. Öte yandan, yardımcının kusurundan görevini ifa ederken işlediği kusurun anlaşılması gerektiği öğretide ifade edilmektedir. Bu bakımdan yardımcının verilen görevle alakalı olmayan davranışlarından taşımacı sorumlu değildir. Meselâ, taşıma  aracı  şoförünün  yolcuyla  tartışması  ve  akabinde  onu  yaralaması hâlinde taşımacı sorumlu değildir.  Öte  yandan,  taşımacı,  kazanın  kendisinin  veya  yardımcılarının  en yüksek  özeni  göstermelerine  rağmen,  kaçınamayacakları  ve  sonuçlarını önleyemeyecekleri  bir  sebepten  ileri  geldiğini  ispat  ederse  tazminattan kurtulur (TTK.m.914/I). V. SONUÇ  Karayolu taşımacılığı nedeniyle zararın ortaya çıktığı hâllerde, belirli kişi veya kişilerin hukukî sorumlulukları gündeme gelir. Şöyle ki, zarar gören ile karayolu taşımacısı arasında, taşımayı konu edinen ivazlı bir sözleşme ilişkisinin varlığı,  taşımacının hukukî sorumluluğu  şeklinde adlandırılan, sözleşmeye dayalı sorumluluğu doğuracaktır. Söz konusu sorumluluk, taşıma faaliyetinin, yolcuyu, bagajı veya yükü konu edinmesine ve zararın, bunlardan hangisini etkilediğine göre şekillenir. Bununla birlikte, kaza sonucunda her zarar gören kişinin, her zaman karayolu taşımacısı ile akdî bir ilişki içinde olduğu düşünülemez. Bu durumda, motorlu aracın veya araçların, taşımacı ile aralarında herhangi bir sözleşme ilişkisi bulunmayan bir üçüncü kişiye zarar vermesi  hâlinde   motorlu  araç  işletenin  akit  dışı  hukukî  sorumluluğu  gündeme  gelir.  Bu  sorumluluk  ise,  sözleşme  dışı temellere  dayanan  bir  tehlike sorumluluğu  olarak nitelendirilmektedir. Bununla birlikte, taşımacı ile aralarında sözleşmeden kaynaklanan bir taşıma ilişkisi bulunan yolcuların da  motorlu  aracın  neden  olduğu  zararlardan  ötürü  tehlike  sorumluluğu hükümlerine şartları elverişliyse müracaat etmeleri mümkündür. Böyle bir durumda, akdî sorumluluk ile akit dışı sorumluluk hükümlerinin yarışması söz konusu olacağından, zarar gören, dilerse akdî dilerse akit dışı sorumluluk hükümlerine başvurabilir.  Şüphesiz, bu tercihin sonucu ispat yükü ve zamanaşımı bakımından farklılık gösterecektir. Akdî sorumluluğa göre sorumluluk davası açılırsa zamanaşımı kural olarak TBK.m.146 gereğince on yıl olacak ve ispat yükü borçlu, yani zarar veren üzerinde kalacaktır. Akit dışı sorumluluk bağlamında                                                  186  Ülgen, Yolcu, s. 23. 2966Ankara Üni. Hukuk Fak. Dergisi, 65 (4) 2016: 2909-2975  Tokat taşıyanın sorumluluğu tercih edilirse TBK.m.49 vd. hükümleri uygulanacaktır. Bu bağlamda, sorumluluk davasında zamanaşımı TBK.m.72 gereğince, zarar görenin zararı ve tazminat yükümlüsünü öğrendiği tarihten başlayarak iki yılın ve  her  hâlde  fiilin  işlendiği  tarihten  başlayarak  on  yılın  geçmesiyle zamanaşımına uğrayacaktır. Yine TBK.m.50 uyarınca, akdî sorumluluğun tersine zarar gören, zararını ve zarar verenin kusurunu ispat yükü altındadır. Yani, bu durumda ispat yükü borçlunu değil alacaklının üzerindedir.  Karayoluyla yolcu taşımacılığında taşımacının aslî borcu olan yolcunun taşınması, hem yolcunun kendisinin taşınması hem de bagajının taşınması olarak ayırıma tâbi tutulabilir. Bir kişinin karayolu taşımacılığı anlamında yolcu sıfatına sahip olduğundan bahsedilebilmesi için öncelikle, bu kişiyle taşımacı (taşıyıcı) arasında mevcut bir  taşıma ilişkisi nin bulunması gerekir. Şüphesiz ki, taşımacının bilgisi olmaksızın motorlu araç içinde bulunan ve  kaçak yolcu  olarak tabir edilen kişilerin de yolcu olarak kabul edilmeleri mümkün değildir. Bu nedenle, kaçak yolcunun bir zarara uğraması hâlinde taşımacıyla kaçak yolcu arasında bir taşıma sözleşmesi bulunmadığı için taşımacının akdî sorumluluğu da söz konunu olmayacaktır. Buna karşılık, kaçak yolcu olarak kabul edilen kişilerin, taşıma faaliyeti dolayısıyla bir zarara uğramaları hâlinde 6098 sayılı Türk Borçlar Kanunun 49 uncu madde ve devamı hükümlerine dayanarak talepte bulunabilecekleri kabul edilebilir.   Karayoluyla  yolcu  taşımacılığında  yolcu  bagajının  taşınmasını taşımacıdan isteyebilir. Zira, taşımacının aslî borçlarından birisi de yolcunun bagajının  taşınmasıdır.  Fakat,  yolcu  taşımalarında,  yolcunun  beraberinde götürdüğü  bagajın  ayrı  bir  taşıma  sözleşmesine  konu  oluşturup oluşturmayacağı  hususunda  öğretide  fikir  birliği  bulunmamakla  birlikte bagajın taşınmasının aslî edim olarak yüklenilmediğini ve bunun yolcu taşıma sözleşmesinden doğan yan edim niteliğine sahip olduğu söylenebilir.  Karayolu  Taşıma  Kanununda   taşıyıcı   yerine   taşımacı   ifadesi kullanılmaktadır.  6102  sayılı  Türk  Ticaret  Kanunun  taşıma  ile  ilgili hükümlerine baktığımızda kara taşımalarında  taşıyıcı , deniz taşımalarında  taşıyan  terimi kullanılmışken; Karayolu Taşıma Kanununda  taşımacı  kavramının kullanılmasının kavram kargaşasına yol açmaktan başka pratik bir değeri yoktur.  Karayoluyla yolcu taşıma sözleşmesinin hukukî niteliği konusunda bir fikir  birliği  bulunmamakla  birlikte,  anılan  sözleşmenin   eser  (istisna) sözleşmesi  olarak değerlendirilmesi isabetli değildir. Zira eser sözleşmesi bir iş görme borcu doğuran sözleşme olmasına karşın, bu sözleşmede önemli   2967Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  olan, iş görme faaliyetinin kendisinden çok objektif olarak tespiti mümkün olan  belirli  bir  maddî  veya  maddî  olmayan  sonuçtur.  Buna  karşılık, taşımacının, yolcuyu varma yerine ulaştırması, anılan nitelikte bir sonuçtan ziyade, yolcu namına gerçekleştirilen ve süreklilik arz eden hukukî bir fiil niteliği  taşımaktadır.  Karayoluyla  yolcu  taşıma  sözleşmesinin   vekâlet sözleşmesi  olarak değerlendirilmesi de isabetli değildir. Gerçekten, yolcu taşıma sözleşmesinin ayırıcı unsuru, taşımanın  ücret  karşılığında yapılmış olmasıdır. Kaldı ki, taşıma sözleşmesinde ücret kararlaştırılmamış olsa dahi, Türk Ticaret Kanunun 20 nci maddesi gereğince tacir olan taşıyıcı uygun bir ücret isteyebileceği ifade edilebilir. Buna karşılık,  vekâlet sözleşmesi nde ücret zorunlu bir unsur değildir. Ayrıca, vekil, vekâlet verenin açık talimatına uymakla yükümlüdür. Buna karşılık, yolcu taşımasında taşımacı, taşıma fiilini icra ederken kural olarak yolcunun talimatlarına göre hareket etmesi mümkün değildir.  Bu  nedenle,  Türk  Ticaret  Kanunun  ayrı  bir  sözleşme  olarak düzenlediği taşıma sözleşmesini, kanunda düzenlenmiş diğer bir sözleşme türü içinde değerlendirmenin doğru olmadığı ifade edilebilir. Dolayısıyla, karayoluyla yolcu taşıma sözleşmesini, kanunda düzenlenmiş diğer herhangi bir sözleşme tipi içerisinde değerlendirmeye gerek olmaksızın  kendine has yapısı olan bir sözleşme  olarak nitelendirilebilir. Öte yandan, Karayolu Taşıma Kanununda ve Türk Ticaret Kanununda hakkında özel hükümler bulunmayan durumlar için Türk Borçlar Kanunun vekâlet sözleşmesine ilişkin hükümleri tamamlayıcı olarak uygulanabileceği ifade edilebilir   Taşıyıcının yolcuyu sağ salim ulaştırma borcunu yerine getirmesine karşılık, yolcunun, ücret ödeme borcunu yerine getirmemesi hâlinde taşıyıcının hapis hakkı gündeme gelecektir. Medenî Kanunun 950 nci maddesinin birinci fıkrası hükmünün hapis hakkının borçluya ait olmakla birlikte onun rızası ile alacaklının zilyetliğinde bulunan taşınır ve kıymetli evrak için düzenlemiş olduğu ifade edilebilir. Öte yandan, TTK.m.913 de ifadesini bulan  bagaj  ifadesi ve MK.m.950 birlikte değerlendirildiğinde, taşıyıcının, hapis hakkına sadece kendisine zilyetliği devredilmiş eşya üzerinde sahip olacağı buna karşılık, taşıyıcının, yolcunun kendisine zilyetliğini devretmediği el bagajı için hapis hakkına sahip olamayacağı ifade edilebilir.   Karayolu  Taşıma  Kanunun  18  inci  maddesinin  ikinci  fıkrasında, taşımacının,  kendisinin  veya  eylemlerinden  sorumlu  tutulduğu  kişilerin kusuru bulunmaksızın ve araçtaki bir bozukluk kazayı etkilemiş olmaksızın, kazanın bir mücbir sebepten veya hak sahibinin veya üçüncü bir kişinin ağır kusurundan ileri geldiğini ispat ederse sorumluluktan  kurtulacağı hükme bağlanmıştır. Taşımacının sorumluluktan kurtulmak için ispat etmesi gereken 2968Ankara Üni. Hukuk Fak. Dergisi, 65 (4) 2016: 2909-2975  Tokat husus, kendisinin ve yardımcılarının kusurunun bulunmadığı ve araçtaki bir bozukluğun kazayı etkilememiş olduğudur. Eğer, taşımacı veya yardımcılarının kusuru var ise veya araçtaki bir bozukluk kazaya neden olmuşsa taşımacı sorumluluktan  kurtulamayacaktır.  Öte  yandan,  taşımacının  kendisinin  ve yardımcılarının kusurunun bulunmadığı ve araçtaki bir bozukluğun kazayı etkilememiş olması sorumluluktan kurtulmak için tek başına yeterli değildir. Taşımacı, kendisinin ve yardımcılarının kusurunun bulunmadığı ve araçtaki bir bozukluğun kazayı etkilememiş olmasının yanında kazanın bir  mücbir sebep ten,  hak sahibinin ağır kusuru ndan ve  üçüncü bir kişinin ağır kusuru ndan ileri geldiğini ispat etmesi gerekir. Eğer, taşımacının kendisinin ve yardımcılarının kusuru bulunmaması ve araçtaki bir bozukluğun kazayı etkilememiş olmasına rağmen illiyet bağı, mücbir sebepten, hak sahibinin ağır kusurundan  ve  üçüncü  bir  kişinin  ağır  kusurundan  dolayı  kesilmemişse taşımacı  sorumluluktan  kurtulamayacak  ve  sorumlu  kalmaya  devam edecektir. Dolayısıyla taşımacı sorumluluktan kurtulmak istiyorsa mücbir sebep, hak sahibinin ağır kusuru veya üçüncü bir kişinin ağır kusurunun yanı sıra kendi üstüne düşen tüm yükümlükleri de yerine getirmiş olması gerekir. Öte yandan, sorumluluktan kurtulamayan taşımacı, kazanın oluşumunda zarar görenin  kusurunun  bulunduğunu  ispat  ederse,  durum  ve  şartlara  göre tazminattan indirim yapılabilir (KTK.m.18/III). Sonuç olarak, karayoluyla yolcu taşımacılığından kaynaklanan akdî sorumluluğun kusurlu sorumluluk olduğu ifade edilmekle birlikte anılan sorumluluğun  ağırlaştırılmış bir kusur sorumluluğu  olduğu ifade edilebilir.   Karayoluyla yolcu taşımacılığı sonucu meydana gelen kaza sebebiyle yolcunun  ölmesi,  yaralanması  ve  bagajının  zarara  uğramasından  dolayı taşıyıcının/taşımacının 4925 sayılı Karayolu Taşıma Kanunu ve 6102 sayılı Türk Ticaret Kanunun gereğince sorumluluğu gündeme gelecektir. 6102 sayılı Türk Ticaret Kanunun yürürlüğe girmesi ile birlikte sorumluluğun hükümleri konusunda  değişiklikler  meydana  gelmiştir.  Böylece  eski  Türk  Ticaret Kanunu döneminde yolcunun yanında alıkoyduğu eşyadan diğer bir deyişle el bagajından  sorumluluğu  söz  konusu  değildi.  6102  sayılı  Türk  Ticaret Kanunun  yürürlüğe  girmesi  ile  birlikte  artık  yolcunun  el  bağından  da taşıyıcının sorumluluğu kabul edilmesinin hakkaniyete uygun olduğu ifade edilebilir.",
     "Kaynakça": "Adıgüzel,  Burak:  Karayoluyla  Yapılan  Taşımalarda  Taşıyıcının  Zıya  ve Hasardan Doğan Sorumluluğu, 2. Baskı, Ankara 2012. Akkurt, Sinan Sami: Elektronik Ortamda Hizmet Sunumu ve Buna İlişkin Sözleşmelerin Hukukî Özellikleri, AÜHFD., C. 60, S. 1, 2011, s. 19-46 (Akkurt, Elektronik Ortam). Akkurt,  Sinan  Sami:  Sivil  Hava  Yolu  ile  Yolcu  Taşımacılığından Kaynaklanan Hukukî Sorumluluk, Ankara 2014 (Akkurt, Yolcu). Akipek, Jale G./Akıntürk, Turgut: Eşya Hukuku, İstanbul 2009. Antalya, O. Gökhan: 6098 Sayılı Türk Borçlar Kanunu na Göre Borçlar Hukuku, Genel Hükümler, C. I, 2. Baskı, İstanbul 2013. Arkan, Sabih: 24.5.1980 Tarihli Eşyanın Değişik Tür Taşıtlarla Uluslararası Taşınmasına İlişkin Konvansiyon Üzerinde Bir İnceleme, BATİDER., C. 11, S. 3, Haziran 1982, s. 27-47 (Arkan, Konvansiyon). Arkan, Sabih: Demiryoluyla Yapılan Uluslararası Eşya Taşımaları, Ankara 1987 (Arkan, Demiryolu). Arkan, Sabih: Karada Yapılan Eşya Taşımalarında Taşıyıcının Sorumluluğu, Ankara 1982 (Arkan, Karada Yapılan Eşya Taşımaları). Arkan,  Sabih: Taşıyıcının  Ücret  Hakkı,  Prof.  Dr. Fadıl  Sur un  Anısına Armağan, Ankara 1983, s. 339-354 (Arkan, Ücret). Arkan,  Sabih:  Yolcu  Taşımalarında  Karşılaşılan  Bazı  Hukukî  Sorunlar Üzerinde Düşünceler, BATİDER, C. 12, S. 1, 1983, s. 13-25 (Arkan, Yolcu). Arkan, Sabih: Yolcu ve Eşya Taşımalarında Aracılık Faaliyetlerine İlişkin Yargıtay Kararları Üzerine Bir İnceleme, AÜHFD., C. 40, S. 1-4, 1988, s. 313-320 (Arkan, Aracılık). Atabek, Reşat: Eşya Taşıma Hukuku, Deniz Hukuku Hariç, İstanbul 1960. Atamer, Yeşim: Haksız Fiillerden Doğan Sorumluluğun Sınırlandırılması: Özellikle  Uygun  Nedensellik  Bağı  ve  Normun  Koruma  Amacı Kuramları, İstanbul 1966. Ayan, Mehmet: Borçlar Hukuku, Genel Hükümler, 9. Baskı, Konya 2015 (Ayan, Borçlar).   2971Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  Ayan, Mehmet: Eşya Hukuku, I, Zilyetlik ve Tapu Sicili, 11. Baskı, Konya 2014 (Ayan, I). Ayan, Mehmet: Eşya Hukuku, III, Sınırlı Aynî Haklar, 6. Baskı, Konya 2014 (Ayan, III). Birinci–Uzun,  Tuba:  Uluslararası  Hava  Taşımalarında  Taşıyıcının Sorumluluğu, Ankara 2012. Büyüksağiş,  Erdem:  Yeni  Sosyo-Ekonomik  Boyutuyla  Maddî  Zarar Kavramı, İstanbul 2007. Canpolat, A. Gül: Hava Taşıma Sözleşmesinde Taşıyıcının Sorumluluğu, Ankara 2009. Cansel, Erol: Türk Hususî Hukukunda Hapis Hakkı, Ankara 1961. Çelebi, Funda: Prof. Dr. İsmet Sungurbey e Armağan, Borçlar Kanunu Genel Hükümler Konferansları, C. II, Haksız Fiilden Doğan Borç İlişkileri, Borç İlişkisinin Üçüncü Kişilere Etkisi, Borçların ve Borç İlişkilerinin Sona Ermesi, Zamanaşımı, İstanbul 2014, s. 13-28. Değirmenci,  Nil  Kula:  Çoklu  Taşıma  İşleticisi  Olarak  Taşıma  İşleri Komisyoncusunun  Sorumluluklarına  ve  Sorumluluk  Sigortası Himayesine İlişkin Bir İnceleme, İzmir 2012. Dempsey, Paul Stephen / Milde, Michael: International Air Carrier Liability – The Montreal Convention of 1999, McGill University Centre for Research in Air & Space Law, Montreal 2005. Deschenaux, Henri / Tercier, Pierre: Sorumluluk Hukuku, (Çev. Özdemir, Salim), Ankara 1983. Doğanay, İsmail: Türk Ticaret Kanunu Şerhi, C. II, 4. Baskı, İstanbul 2004. Eren, Fikret: Borçlar Hukuku Genel Hükümler, 18. Baskı, Ankara 2015 (Eren, Genel). Eren, Fikret: Borçlar Hukuku, Özel Hükümler, 2. Baskı, Ankara 2015 (Eren, Özel). Eren, Fikret: Sorumluluk Hukuku Açısından Uygun İlliyet Bağı Teorisi, Ankara 1975 (Eren, İlliyet). Eriş, Gönen: Açıklamalı-Gerekçeli-İçtihatlı Türk Ticaret Kanununa Göre Taşıma Hukuku, Ankara 2015. 2972Ankara Üni. Hukuk Fak. Dergisi, 65 (4) 2016: 2909-2975  Tokat Erişgin, Nuri: Tehlike Bağı, AÜHFD., C. 49, S. 1-4, 2000, s. 137-154 (Erişgin, Tehlike Bağı). Erişgin, Nuri: Tehlike Sorumluluğu, Prof. Dr. İsmet Sungurbey e Armağan, Borçlar Kanunu Genel Hükümler Konferansları, C. II, Haksız Fiilden Doğan Borç İlişkileri, Borç İlişkisinin Üçüncü Kişilere Etkisi, Borçların ve Borç İlişkilerinin Sona Ermesi, Zamanaşımı, İstanbul 2014, s. 90-110 (Erişgin, Tehlike Sorumluluğu). Esener, Turhan / Güven, Kudret: Eşya Hukuku, 6. Baskı, Ankara 2015. Gençtürk, Muharrem: Uluslararası Eşya Taşıma Hukuku – Genel Kavramlar – Gecikmeden Doğan Sorumluluk, İstanbul 2006. Gerek, Nüvit: 6098 Sayılı Türk Borçlar Kanunu nda Öngörülen Tehlike Sorumluluğu, SİHD., S. 24, 2011, s. 31-40. Göknil, M. Nedim: Hava Hukuku, İstanbul 1951. Gümüş, Mustafa Alper: Borçlar Hukuku, Özel Hükümler, İstanbul 2014. Hatemi, Hüseyin, Borçlar Hukuku, Genel Bölüm, Sözleşme Dışı Sorumluluk Hukuku, İstanbul 1998. İmre, Zahit: Hapis Hakkı Üzerine Bir Tetkik, İÜHFM., C. 18, S. 3 – 4, 1952, s. 742-782 (İmre, Hapis). İmre, Zahit: Doktrinde ve Türk Hukukunda Kusursuz Mesuliyet Halleri, İstanbul 1945 (İmre, Kusursuz). Kaner, İnci D.: Hava Hukuku (Hususi Kısım), 2. Baskı, İstanbul 2004. Keleş, Ruşen: Kentbilim Terimleri Sözlüğü, 2. Baskı, Ankara 1988. Kılıçoğlu, Ahmet M.: Borçlar Hukuku Genel Hükümler, 18. Baskı, Ankara 2014. Kırman, Ahmet: Havayolu ile Yapılan Uluslararası Yolcu Taşımalarında Taşıyıcının Sorumluluğu, Ankara 1990. Koçhisarlıoğlu, Cengiz: Objektif Sorumluluğun Genel Teorisi, DEÜHFD., C. 2, S. 2, 1984, s. 175-305. Korkusuz,  M.  Halit:  Tehlike  Sorumluluğunun  Hukukumuzdaki  Yeri, DEÜHFD., C. 15, 16, S. 22-25, 2010-2011 (Korkusuz, Halit).   2973Karayoluyla Yolcu Taşımacılığı...  Ankara Üni. Hukuk Fak. Dergisi, 65 (4) 2016: 2909-2975  Korkusuz, M. Refik: Yeni Borçlar Kanunu Tasarısında Tehlike Sorumluluğu Düzenlemesi,  DEÜHFD.,  C.  12-13,  S.  16-17-18-19,  2007-2008 (Korkusuz, Refik). Mankiewicz, R.: The Liability Regime of the International Air Carrier: A Commentary on The Present Warsaw System, Quetremont, Canada 1981. Nomer, Halûk N.: Borçlar Hukuku Genel Hükümler, 14. Baskı, İstanbul 2015. Oğuzman, M. Kemal / Öz, M. Turgut: Borçlar Hukuku, Genel Hükümler, C. II, 11. Baskı, İstanbul 2014. Or, Zeynep: Türk Hukukunda Kara Yolu ile Yapılan Yolcu Taşımalarında Taşıyıcının  Yolcuların  Uğradığı  Zararlardan  Doğan  Hukukî Sorumluluğu, Yayımlanmamış Yüksek Lisans Tezi, Ankara 2009. Öztürkler, Cemal: Uygulama İçinden Ölüm ve Bedeni Zarar Hallerinde Maddî Tazminatın Hesaplanması Teknikleri, Ankara 2003. Sirmen, A. Lâle: Eşya Hukuku, 3. Bası, Ankara 2015. Sözer, Bülent: Elektronik Sözleşmeler, İstanbul 2002 (Sözer, Elektronik). Sözer, Bülent: Türk Hukukunda ve Uluslararası Hukukta Hava Yolu ile Yük Taşıma Sözleşmesi, 2. Baskı, İstanbul 2009 (Sözer, Taşıma). Tandoğan, Halûk: Borçlar Hukuku  – Özel Borç  İlişkileri, II, 4. Baskı, İstanbul 2008 (Tandoğan, Özel). Tandoğan, Haluk: Türk Mes uliyet Hukuku (Akit Dışı ve Akdi Mes uliyet), 1961  Yılı  Birinci  Basıdan  Tıpkı  Bası,  İstanbul  2010  (Tandoğan, Mesuliyet). Tandoğan, Haluk: Kusura Dayanmayan Sözleşme Dışı Sorumluluk Hukuku, Ankara 1981 (Tandoğan, Kusura Dayanmayan). Tekinay / Akman / Burcuoğlu / Altop: Tekinay Borçlar Hukuku, Genel Hükümler, 6. Baskı, İstanbul 1988. Tiftik, Mustafa: Türk Hukukunda Tehlike Sorumluluklarının Genel Kural İle Düzenlenmesi Sorunu, 2. Baskı, Ankara 2005. Tuna, Ergun: Ticaret Hukuku Prensipleri, Kıymetli Evrak, C. 3, İstanbul 2002. 2974Ankara Üni. Hukuk Fak. Dergisi, 65 (4) 2016: 2909-2975  Tokat Ulusan, İlhan: Tehlike Sorumluluğu Üstüne, İÜMHAD., C. 4, S. 6, 1970, s. 23-57. Ülgen, Hüseyin: Hava Taşıma Sözleşmesi, İstanbul 1987 (Ülgen, Taşıma). Ülgen, Hüseyin: Karayolu ile Yolcu ve Bagaj Taşıma, Sorumluluk ve Sigorta Hukuku  Bakımından  İkinci  Taşımacılık  Sempozyumu,  BildirilerTartışmalar 24-25 Ocak 1985 Maçka-İstanbul, Ankara 1985, s. 3-41 (Ülgen, Yolcu). Ülgener, Fehmi: Taşıyanın Sorumsuzluk Halleri, İstanbul 1991. Visscher, Louis T.: Encyclopedia of Law and Economics, C. I, Tort Law and Economics, Second Edition, United States of America 2009, p. 153-200. Yavuz, Cevdet / Acar, Faruk / Özen, Burak: Türk Borçlar Hukuku, Özel Hükümler, 10. Baskı, İstanbul 2014. Yavuz,  Cevdet:  Türk  Borçlar  Kanunu  Tasarısı na  Göre     Kusursuz Sorumluluk  Halleri Ve İlkeleri, MÜHFHAD., C. 14, S. 4, 2008, s. 2961. Yıldırım, Abdülkerim: Türk Borçlar Hukuku Genel Hükümler, 2. Baskı, Ankara 2014. Yılmaz, Süleyman: Türk Borçlar Kanunu Tasarısında Sebep Sorumluluklarına  İlişkin  Yeni  Hükümler,  Ankara  Üniversitesi  Hukuk  Fakültesi Dergisi, C. 59, S. 3, 2010, s. 551-578. Yücel, Özge: Türk Borçlar Kanununa Göre Genel Tehlike Sorumluluğu, Ankara 2014. Zeyneloğlu, Ahmet: Uygulamalı Taşıma Hukuku,"
}