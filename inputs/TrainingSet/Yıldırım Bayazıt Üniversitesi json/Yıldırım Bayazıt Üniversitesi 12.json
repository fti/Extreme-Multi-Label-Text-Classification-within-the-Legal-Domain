{
     "Tip": "Makale",
     "Dergi İsmi": "Yıldırım Bayazıt Üniversitesi ",
     "Üniversite İsmi": "",
     "Gün": "24",
     "Ay": "12",
     "Yıl": "2020",
     "Cilt": "1",
     "Sayı": "2021/1",
     "Başlık": "ÇEVRESEL GÜRÜLTÜ NEDENİYLE KİRAYA VERENİN AYIBA KARŞI TEKEFFÜL SORUMLULUĞU",
     "Title": "OWNER S WARRANTY AGAINST DEFECTS IN THE RENTAL AGREEMENT DUE TO ENVIRONMENTAL NOISE",
     "Yazar İsmi": [

          " Çiğdem İLERİ, LL.M."
     ],
     "Danışman İsmi": "",
     "Anahtar Kelimeler": [
          " Kira Sözleşmesi", "Çevresel Gürültü", "Manevi Ayıp", "Kiraya Verenin Ayıba Karşı Tekeffül Borcu", "Kira Bedelinde İndirim Hakkı"

     ],
     "Keywords": [
          " Rental Agreement", "Noise Emission", "Environment Defect", "Owner’s Warranty Against Defects", "The Right Of Owner To Reduce Rent"

     ],
     "Özet": "Manevi ayıp dolayısıyla kiralananın ayıplı hale gelmesi, uygulamada daha da artan bir sıklıkla ortaya çıkabilmektedir. Bu çalışmanın esas amacı, kira sözleşmesinde kiralananın  manevi  ayıp  hallerinden  biri  olan  çevresel gürültü nedeniyle ayıplı hale gelmesi sebebiyle kiraya verenin sorumluluğunu ve kiracının haklarını incelemektir. Türk hukukunda mesele, manevi ayıp bakımından genel hatlarıyla ele alınmış olmakla beraber, bilhassa çevresel gürültüye ilişkin Alman ve İsviçre hukukundaki detaylı öğreti görüşleri ve mahkeme kararları, Türk hukuku bakımından da yol gösterici niteliktedir. Genel  itibariyle,  kiraya  veren,  Türk  Borçlar  Kanununun  305/2.  maddesi uyarınca  kiralananı  kira  süresi  boyunca  kullanıma  uygun  bulundurmakla yükümlü  olsa  da,  bu  sorumluluğun  kapsamı  belirlenirken  gürültünün yoğunluğu,  süresi,  etkisi  gibi  hukuki  kriterler  nazara  alınmalı  ve  gürültü emisyonunun hangi şartlarda ayıp teşkil edeceği ile özellikle kira bedelinde indirim hakkı olmak üzere ayıptan doğan hakların ne şekilde kullanılacağı tespit edilmelidir. Tüm bu değerlendirmenin odağında ise kiracının gürültü sorunundan somut olarak etkilenip etkilenmediği sorusu yer almalıdır. En nihayetinde,  kiralananın  çevresel  gürültü  emisyonu  nedeniyle  ayıplı  hale gelmesi konusunun hem öğreti hem de yargı organları tarafından da daha detaylı biçimde ele alınmaya muhtaç olduğu aşikârdır.",
     "Abstract": "In real life, it may frequently occur that the leased object becomes defective due to moral defects. The main purpose of this study is to examine the owner s warranty against defects in the rental agreement due to noise emission, the prerequisites of this responsibility and the rights of the tenant. Although the mentioned issue has generally been addressed in Turkish law, the relevant detailed literature and court decisions in German and Swiss law are also guiding for Turkish law. In principle, although the owner is obliged to keeps the leased property according to Art. 305/2 Turkish Code of Obligations in accordance with the contract during the lease term, the legal criteria should be determined with regards to the intensity, duration and effect of the noise while specifying the scope of this responsibility. Besides, the conditions under which the noise emission will constitute a defect and how the rights arising from the defect will be used by the tenant should be assessed. The focus of this analysis should be on the question of whether the tenant is affected by the noise emission or not. Ultimately, it is evident that the issue of defective leased property  due  to  noise  emission  needs  to  be  addressed  and  examined elaborately by literature and court decisions.",
     "Metin": "6098  sayılı  Türk  Borçlar  Kanununun  (TBK)  299-378.  maddeleri arasında  düzenlenen  kira  sözleşmelerine,  uygulamada  sıklıkla  adi  kira  ile konut ve çatılı işyeri kiraları olarak rastlanmaktadır.  Türk Borçlar Kanununun 305. maddesine göre; kiralayan, kiralananı sözleşme süresince kullanıma elverişli şekilde bulundurmak zorundadır. Bu hükümden hareketle, kiralananın sonradan ayıplı hale gelmesi durumunda da kiracı, kiraya verenden ayıpların giderilmesini veya kira bedelinden ayıpla orantılı bir indirim yapılmasını ya da zararın giderilmesini isteyebilmektedir.  Konut ve çatılı işyeri kiraları bakımından, taşınmazın kiralandığı sırada mevcut olmayıp sonradan (örneğin komşu arazide başlayan inşaat çalışmaları sebebiyle)  ortaya  çıkan  gürültü  sorununun  kiraya  verenin  sorumluluğunu gerektiren bir ayıp niteliği taşıyıp taşımadığı hususu incelemeye muhtaçtır. Bu kapsamda; çevresel gürültü kaynaklı ayıp dolayısıyla, kiracının hangi seçimlik hak ya da hakları, hangi kapsamda kullanabileceğinin de değerlendirilmesi gerekmektedir.  Anılan inceleme yapılırken; Türk hukukundaki düzenlemeler kısaca ele alındıktan sonra, değerlendirmeye ışık tutacak emsal Alman yargı kararları ile İsviçre hukukundaki konuya ilişkin mahkeme kararları ve öğreti görüşleri uyarınca değerlendirme yapılacak ve belirtilen sorulara cevap aranacaktır.     I.  KİRALANANIN  SONRADAN  AYIPLI  HALE  GELMESİNDEN SORUMLULUK Türk  Borçlar  Kanununun  304.  ve  305.  maddeleri  birlikte değerlendirildiğinde  iki  farklı  ayıp  türünden  söz  edildiği  anlaşılmaktadır.1 Buna göre; ilk ayrım  önemli-önemli olmayan ayıp  iken, ikinci ayrım ise  teslim anındaki ayıp-sonradan ortaya çıkan ayıp  ayrımıdır. Öğretide  tanımlandığı  şekilde  önemli  ayıp,  kiralanandaki  mevcut eksiklik  veya  bozukluğun,  sözleşmede  belirlenen  kullanımı  bütünüyle                                                            1   Yavuz,  Cevdet/  Acar,  Faruk/  Özen,  Burak  (2019)  Borçlar  Hukuku  Dersleri  (Özel Hükümler), 16. Baskı, İstanbul, Beta Yayınları, s. 251 vd.   463Çiğdem İLERİ  YBHD 2021/1  engellemesi veya kiralanan kullanılabilir olmakla birlikte kiracının umduğu yararın ciddi surette azalması ve bu haliyle kiracıdan kiralananı kullanmasının objektif  olarak  beklenemeyeceği  ayıbı  ifade  etmektedir.2 Bir diğer ifadeyle; kiracının ve ailesinin sağlığını tehlikeye atan, sözleşmede öngörülen kullanım amacına uygun şekilde kiralananın kullanımını imkânsızlaştıran veya onarım için yapılacak masraf yüksek meblağları gerektiriyorsa bu durumda önemli ayıp söz konusudur.3 Öğretide önemli ayıba örnek olarak; komşunun sürekli biçimde kiralanana saldırıda bulunması, kiralanan konutun ısıtma sisteminin yetersizliği, kiralananda havalandırma sisteminin bozuk olması, kiralanandaki su  tesisatının  su  sızdırması,  kiralanan  kasanın  güvenlik  sisteminin çalışmaması,  kiralanan  arabanın  frenlerinin  tutmaması  vb.  haller  verilmektedir.4  Önemli olmayan ayıp ise kiralananın kullanımını engellemeyen ancak yine  de  kiracının  kullanıma  bağlı  umduğu  edim  yararına  –kayda  değer büyüklükte olmasa da- zarar veren ayıp türüdür.5 Gürültü sorunu nedeniyle kiralananın  kullanımının  etkilenmesi  durumunda,  önemli  ayıbın  hangi şartlarda mevcut olacağı meselesi aşağıda detaylı şekilde ele alınacaktır.  Bu ayrımın önem arz ettiği husus, kiracının sözleşmeyi Türk Borçlar Kanununun  304/1,  305/2  ve  306/2  maddeleri  uyarınca  feshetme  imkânı bakımındandır. Önemli ayıbın varlığı halinde kiracı, genel hükümler (Türk Borçlar Kanununun madde 125/1 ve 2 hükümleri) ve kira sözleşmesine ilişkin özel hükümler (Türk Borçlar Kanunu madde 306/2) uyarınca uygun bir süre vermek suretiyle sözleşmeyi feshedebilecektir.6                                                            2   Yavuz/Acar/Özen, s. 251; Eren, Fikret (2020) Borçlar Hukuku Özel Hükümler, 8. Baskı, Ankara, Yetkin Yayıncılık, s. 331. 3   Nuhoğlu,  Beyza (2013)  Türk Borçlar Kanunu na Göre Kiraya Verenin Ayıba Karşı Tekeffül Borcu  (Yüksek Lisans Tezi), Bahçeşehir Üniversitesi, Sosyal Bilimler Enstitüsü, s. 55.  4   Nuhoğlu, s. 55; Gümüş, Mustafa Alper (2012)  Yeni  6098 Sayılı Türk Borçlar Kanuna Göre Kira Sözleşmesi, 2. Baskı İstanbul, Vedat Kitapçılık, s. 107. 5   Yavuz/Acar/Özen, s. 252. 6   Yavuz/Acar/Özen, s. 251  464YBHD 2021/1  Çiğdem İLERİ  Diğer ayrıma göre; teslim anındaki ayıp, baştan beri mevcut olan ayıp olarak nitelendirilmekte, öte yandan sonradan ortaya çıkan ayıp kavramı ise kira  sözleşmesinin  sürekli  borç  ilişkisi  yaratmasına  ve  buna  bağlı  olarak 301/c.1 maddesinde düzenlenen kiralananı sözleşmede amaçlanan kullanıma elverişli durumda bulundurma yükümlülüğüne ilişkindir.7 Bir diğer ifadeyle, kira sözleşmesi akdedilerek kiralanan kiracıya teslim edilmiş olmakla, kiraya verenin borcu sona ermemektedir; buna göre, kiraya veren, kira süresince kiralananı  sözleşmede  öngörülen  kullanma  amacına  elverişli  halde bulundurmakla  yükümlüdür.8 Söz konusu  yükümlülüğün  ihlali  halinde  ise  kiralananda sonradan meydana gelen ayıp  ortaya çıkmaktadır. Kiralananda sonradan meydana gelen ayıp, öğretide, kiralananın kullanıma elverişliliğini sonradan kısmen ya da tamamen ortadan kaldıran eksiklik veya bozukluk olarak ifade edilmektedir.9  Öğretide kiralananının sonradan ayıplı hale gelmesine örnek olarak; kira  sözleşmesinin  kurulması  akabinde  kiralanan  binaya  kiracının  girişini önleyecek şekilde iskele kurulması, kiralananın kapı ve pencerelerinin kiraya veren  tarafından  sökülüp  götürülmesi,  kiralanan  apartman  dairesinin  altı önceden bakkal dükkânı olarak kiraya verilirken sonradan koku ve duman çıkaran bir lokantaya çevrilmesi, deprem ya da yangın sebebiyle kiralananda tamire ihtiyaç olması vb. haller verilmektedir.10  Kiralananın sonradan ayıplı hale gelmesi durumunda kiraya verenin sorumluluğunun  kapsamı  ve  şartları  Türk  Borçlar  Kanununun  305. maddesinde düzenlenmektedir. Söz konusu hükme göre:  Kiralanan sonradan ayıplı duruma gelirse kiracı, kiraya verenden ayıpların giderilmesini veya kira bedelinden  ayıpla  orantılı  bir  indirim  yapılmasını  ya  da  zararının giderilmesini  isteyebilir.  Ancak,  zararın  giderilmesi  istemi  diğer  seçimlik hakların  kullanılmasını  önlemez.  Önemli  ayıp  durumunda  kiracının                                                            7   Yavuz/Acar/Özen, s. 253. 8   Yavuz/Acar/Özen, s. 253. 9   Tandoğan, Haluk (2008) Borçlar Hukuku Özel Borç İlişkileri C.1/2, 4. Baskı, İstanbul, Vedat Kitapçılık, s. 114; Aral, Fahrettin/ Ayrancı, Hasan (2020) Borçlar Hukuku Özel Borç İlişkileri, 13. Baskı, Ankara, Yetkin Yayıncılık, s. 227; Yavuz/Acar/Özen, s. 196. 10   Tandoğan, s. 114; Yavuz/Acar/Özen, s. 196.  465Çiğdem İLERİ  YBHD 2021/1  sözleşmeyi fesih hakkı saklıdır.  Söz konusu hükümden de anlaşılacağı üzere; kiralananın  sonradan  ayıplı  hale  gelmesi  durumunda,  ayıbın  önemli olup olmaması,  sözleşmenin  feshi  bakımından  önem  arz  etmektedir.  Bir  diğer ifadeyle,  kiralanandaki  ayıbın  ancak  önemli  olması  durumunda  kira sözleşmesinin  feshi  mümkündür.  Bununla  birlikte  ayrıca,  Türk  Borçlar Kanununun 331. maddesi bakımından da bir değerlendirme yapılmalıdır ki söz konusu hüküm uyarınca, kira sözleşmesinin taraflardan her biri, kira ilişkisinin  devamını  kendisi  için  çekilmez  hâle  getiren  önemli  sebeplerin varlığı durumunda, sözleşmeyi yasal fesih bildirim süresine uyarak her zaman feshedebilir.     II.  ÇEVRESEL  GÜRÜLTÜ  EMİSYONU  NEDENİYLE  ORTAYA ÇIKAN AYIP (ÇEVRESEL AYIP)  Çevresel Gürültünün Değerlendirilmesi ve Yönetimi Yönetmeliği nin  Tanımlar  kenar başlıklı 4. maddesinin 1. fıkrasının (m) bendi uyarınca;  çevresel gürültü  kavramı ile ulaşım araçları, kara yolu trafiği, demir yolu trafiği, hava yolu trafiği, deniz yolu trafiği, açık alanda kullanılan teçhizat, şantiye alanları, sanayi tesisleri, atölye, imalathane, işyerleri ve benzeri ile rekreasyon ve eğlence yerlerinden çevreye yayılan gürültü dâhil olmak üzere, insan faaliyetleri neticesinde oluşan zararlı veya istenmeyen açık hava sesleri kastedilmekte olup bu çalışmada da, çevresel gürültü nedeniyle kiralananın ayıplı hale gelmesi değerlendirilirken, anılan Yönetmelik te ifadesini bulan tanımdan  yola  çıkılarak  bilhassa  inşaat  ve  trafik  gürültülerinin  yol  açtığı emisyon sorunu dolayısıyla kiralananın ayıplı hale gelmesi meselesi üzerinde durulmuştur.  Burada  ele  alınan  çevresel  gürültü  kavramının  içerisine, Yönetmelik te  yer  alan  tanımdan  da  anlaşılacağı  üzere,  apartmandaki komşulardan kaynaklı gürültü dâhil değildir. Çevresel  gürültü  sorunu;  Alman  hukukunda  çevresel  ayıp (Umweltfehler)11 kavramı içerisinde tanımlanırken, Türk hukukunda manevi ayıp olarak nazara alınmakta ve bu kapsamda değerlendirilebilmektedir.                                                             11   Çevresel ayıp kavramı (Umweltfehler) bakımından, Alman hukukunda konuyu doğrudan düzenleyen bir kural bulunmasa da, çeşitli mahkeme kararları ve öğreti görüşleriyle çevresel  466YBHD 2021/1  Çiğdem İLERİ  Öğretide  ifade  edildiği  şekliyle  manevi  ayıp,  esas  itibariyle  kiraya verenin  kiralananı  sözleşmede  öngörülen  kullanım  amacına  uygun bulundurma  borcunun  ihlalinden  kaynaklanmaktadır.12 Manevi  ayıplardan sorumluluk  ilkesi  gereğince;  kiraya  veren,  sadece  kiralananın  kullanımını fiziksel yönden engelleyen durumlardan ötürü değil, aynı zamanda kiracının kiralananı amaca uygun surette kullanmasını manevi açıdan güçleştiren ve bir anlamda onu rahatsız eden ayıplardan da sorumlu olmaktadır.13  Manevi ayıp durumunda; kiracının kiralananı kullanımını, kiraya veren veya üçüncü kişilerle olan ilişkileri dolayısıyla etkileyen birtakım sorunlar mevcuttur.14 Bu bağlamda, özellikle dikkat edilmelidir ki, bilhassa konut ve çatılı işyeri kiralarında kiracı, kiralananı kullanırken, kendisiyle birlikte aynı taşınmazda bulunan kişiler tarafından rahatsız edilmemeyi talep etme hakkına sahiptir.15 Kiraya  veren,  bu  bağlamda  kiracının  diğer  kiracılar  tarafından rahatsız edilmesine de engel olmakla yükümlüdür.16 Gürültü yapma, duman koku yayma, kiracıya devamlı hakaret ve onu tehdit, kiralanan dükkânın vitrininin önüne devamlı surette otomobil park etme  gibi  durumlar  öğretide  manevi  ayıba  örnek  olarak  verilmektedir.17 Öğretide,  alt  komşuların  sürekli  gürültü  yaparak  kiracıyı  rahatsız  edici hareketlerde bulunması  manevi  ayıp  sayılmakta,  hatta  önemli  ayıp  olarak                                                                                                                                            ayıp hususuna ilişkin hukuki kapsam belirlenmektedir. Öğreti ve yargı görüşlerinde çevresel ayıp  ile  kastedilen  husus  esasen,  kiralananın  kendisinden  kaynaklanmayıp  çevresel etkenlerden doğan ve kiralananın kullanımını etkileyen sorunlardır. Çevresel ayıba örnek olarak, Alman Medeni Kanunu'nun (BGB) 906. maddesinin 1. fıkrasında belirtilen, gaz, buhar, koku, duman, is, ısı, gürültü, titreşimler ve benzeri emisyonların kiralanan üzerinde yarattığı sorunlar verilmektedir. Konunun detaylı şekilde ele alındığı kararlar bakımından bkz. BGH, Urt. v. 01.07.1981 — VIII ZR 192/80, NJW 1981, s. 2405; BGH, Urt. v. 23.9.2009 - VIII ZR 300/08, NJW 2009, Rz. 12 vd.; BGH, Urt. v. 21.9.2005 - XII ZR 66/03, NJW 2006, s. 899. 12   Gümüş (2012), s. 102. 13   Nuhoğlu, s. 40.  14   Nuhoğlu, s. 40. 15   Nuhoğlu, s. 40. 16   Tandoğan, s. 112. 17   Nuhoğlu, s. 40.  467Çiğdem İLERİ  YBHD 2021/1  değerlendirilmektedir.18 Nitekim  yine  öğretide,  tereddüt  olması  halinde manevi  ayıpların  da  önemli  ayıp  olarak  kabul  edilmesi  gerektiği belirtilmektedir. 19 Bunun ötesinde kiraya veren yalnızca kiralananın taşınmazdaki diğer kat sakinlerinin değil, aynı zamanda başka üçüncü kişilerin de kira akdinden beklenen  kullanmayı  azaltacak  şekilde  kiracısını  rahatsız  etmelerini engellemek  durumundadır.  Öğretide  ileri  sürüldüğü  üzere;  kiracının  söz konusu üçüncü kişilere karşı hukuki yollara sahip olması, onun kiracıya karşı kira  sözleşmesinden  kaynaklanan  sözleşmesel  sorumluluğunu  ortadan kaldırmamakta, dolayısıyla bu sebeple kiraya veren, malik sıfatıyla, komşuluk hükümlerine dayanarak üçüncü kişilerin mülkiyet haklarını aşmalarına engel olma yükümlülüğü altında bulunmaktadır.20 Türk Medeni Kanunu'nun 683. maddesi:  Bir şeye malik olan kimse, hukuk düzeninin sınırları içinde o şey üzerinde dilediği gibi kullanma, yararlanma ve tasarrufta bulunma yetkisine sahiptir  hükmü ile malikin mülkiyet hakkını hangi hukuki sınırlar dâhilinde kapsamında  kullanabileceğini  düzenlemiştir.  Aynı  kanunun  taşınmaz mülkiyetinin  kısıtlamalarını  düzenleyen   komşu  hakkı   kısmında  bulunan  kullanım biçimi  başlıklı 737. maddesi de:  Herkes, taşınmaz mülkiyetinden doğan  yetkilerini  kullanırken  ve  özellikle  işletme  faaliyetini  sürdürürken komşularını  olumsuz  şekilde  etkileyecek  taşkınlıktan  kaçınmakla yükümlüdür   hükmünü  haizdir.  Taşkınlıktan  etkilenen  kişinin  komşu sayılması ve komşuluk hukuku kapsamında değerlendirilmesi için söz konusu taşınmazın  maliki  olması  şart  değildir.  737.  madde  gereğince  taşınmazda  kiracı  sıfatıyla bulunan bir kimsenin komşusunun taşkınlıklarına katlanması beklenemez,  çünkü  Medeni  Kanun un  anılan  hükmü,  yalnızca   komşu  kavramından  yola  çıkmış,  komşunun  malik  olması  gerektiğinden  söz edilmemiştir.  Dolayısıyla  komşuluk  ilişkisinden  zarar  gören  ve  Medeni Kanun un  737.  maddesine  göre,  komşuluk  hukuku  uyarınca  korunacak kimsenin malik olması zorunluluğu yoktur.                                                            18   Nuhoğlu, s. 55. 19   Gümüş (2012), s. 107. 20   Tandoğan, s. 113.  468YBHD 2021/1  Çiğdem İLERİ  Ayrıca öğretide ileri sürüldüğü üzere, kiralananın kiraya verenin vaat ettiği niteliklerden yoksun olması durumunda da kiraya verenin ayıba karşı tekeffül  sorumluluğuna  başvurulması  mümkündür  ki  ayıba  karşı  tekeffül hükümlerinde kanun koyucu, kiralananın kiraya verenin vaat ettiği özelliklere sahip olmamasını bir ayıp olarak açıkça öngörmemiş olsa dahi, kiralananda vaat edilen vasıfların mevcut olmaması halinde, kiraya veren sözleşmedeki taahhüdü gereği sorumlu tutulmaktadır. Ancak bununla birlikte, tarafların kiralananın  vasıflarını  açıkça  belirlemediği,  bunların  zımni  şekilde öngörüldüğü ya da sözleşmede kiralananın niteliklerine ilişkin herhangi bir düzenlemenin bulunmaması durumda kiraya verenin sorumluluğunun nasıl ve ne şekilde gündeme gelebileceği hususunda bir görüş ileri sürülmemiştir. Kiralanan  taşınmazın  niteliklerinin  sözleşmede  açık  ya  da  zımni  şekilde belirlenmediği durumda, kiralananın  objektif kullanım  amacı  göz önünde bulundurularak bir değerlendirme yapılmalıdır. Bu bağlamda; devir teslim protokolü, kiralanan taşınmaza ilişkin ilan, emlakçının teşhiri, fotoğraflar ile kiralananın fiili ve yasal koşullarından, özellikle de kiralık taşınmazın türü, yeri, yaşı ve durumundan hareketle kiralananın sahip olması gereken objektif vasıflar tespit edilmeli ve bunlara aykırılık halinde kiraya verenin ayıba karşı tekeffül sorumluluğunun gündeme geleceği kabul edilmelidir.     III.  ÇEVRESEL  GÜRÜLTÜ  EMİSYONU  NEDENİYLE KİRALANANIN  AYIPLI  HALE  GELMESİ  VE  KİRA  BEDELİNDE İNDİRİM HAKKI    A. GENEL OLARAK Alman ve İsviçre hukuklarında çevresel nedenlerle ortaya çıkan gürültü sorunu dolayısıyla kiralananın ayıplı hale gelmesi meselesi, öğreti görüşleri ve bilhassa yargı kararlarında kapsamlı şekilde ele alınmış iken, Türk hukukunda görece daha az sayıda mahkeme kararı ve öğreti kaynağı konuyu irdelemiştir. Çevresel gürültü emisyonu özelinde çevresel ayıp kavramı, özellikle büyük                                                            21   Arbek,  Ömer  (2005)  Satım  Konusu  Ayıplı  Malın  Tamir  Edilmesi,  Ankara,  Yetkin Yayıncılık, s. 175; Gümüş, Mustafa Alper (2018) Borçlar Hukuku Özel Hükümler Cilt I, 3. Baskı, İstanbul, Vedat Kitapçılık, s. 316.   469Çiğdem İLERİ  YBHD 2021/1  şehirler ve şehir düzeni sıklıkla değişen/ dönüşen yerler bakımından sıklıkla rastlanabilir  bir  mevzuu  olduğundan,  Türk  hukuku  açısından  da  çeşitli ihtimaller ve hukuki kriterler bakımından daha kapsamlı biçimde mercek altına alınmalıdır. Aşağıda detaylı şekilde ele alınacağı üzere; Alman hukukunda çevresel ayıp bakımından bir dönüm noktası teşkil eden Alman Federal Mahkemesinin (BGH-Bundesgerichtshof)  Bolzplatz  kararında,22 çevresel gürültü nedeniyle kiralanan taşınmazın ayıplı hale gelip gelmeyeceği, hangi şartlarda ayıptan ve kiraya verenin sorumluluğundan söz edileceği ve ayıptan doğan hakların ne şekilde  kullanılacağı  ayrıntılı  şekilde  ele  alınmıştır.  Ayrıca  Bolzplatz kararından önce ve sonra da çevresel gürültü nedeniyle kiralananın ayıplı hale gelmesi meselesi, çeşitli yargı kararlarına konu olmuş, ayrıca öğretide de çeşitli açılardan ele alınarak değerlendirmelere tabi tutulmuştur. Kiracı açısından görece  aleyhe  nitelik  taşıdığı  ileri  sürülebilecek  olan  Bolzplatz  kararında; Federal  Mahkeme,  kiracının,  kira  sözleşmesi  devam  ettiği  müddetçe, sözleşmenin  başındaki  mevcut  çevresel  koşulların  aynı  şekilde  devam edeceğini bekleyemeyeceğini, böyle bir beklentinin kabul görebilmesi için kira sözleşmesinde  zımni  ya  da  açık  mutlaka  bir  düzenlemenin  varlığı aranmaktadır.  Yine Alman hukuku ile benzer şekilde İsviçre hukukunda da (özellikle inşaattan  kaynaklanan)  gürültü  nedeniyle  kiralananın  ayıplı  hale  gelmesi meselesi, pek çok yargı kararına konu olmuştur. İsviçre yargı kararlarında sorunun çeşitli hukuki kriterlere bağlanması gerektiği ifade edilmiş; örneğin ayıbın  tespiti  bakımından,  gürültünün  kiracıların  sağlığını  etkileyip etkilemediği, gürültünün hangi saatlerde vukuu bulduğu, süresi, devamlılığı ve yoğunluğu gibi kriterler ileri sürülmüştür.  Türk  hukuku  bakımından  ise  ifade  edilmelidir  ki  birtakım  eser  ve kararlarda,  çevresel  ayıbın  Türk  hukukundaki  karşılığı  olan  manevi  ayıp                                                            22   BGH, Urt. v. 29.04.2015 - VIII ZR 197/14, NJW 2015, s. 2177 vd. 23   Mietgericht Vaud, Urt. v. 09.12.1986, mp 3/87 S. 51 vd., BGE 91 II 105 vd., BGE 83 II 382 vd., BGE 91 II 105 vd., Mietgericht Zürich, Urt. v. 27.10.2014, MD015-L/U, BGE, Urt. v. 31.07.2009 -  4A.281/2009 E. 3.2., MRA 1/10 s. 26 vd., BGH, Urt. v. 23.02.1966 - VIII ZR 63/64 MDR 1966, s. 497, BGH, Urt. v. 23.02.1966 - VIII ZR 63/64 MDR 1966, s. 497.  470YBHD 2021/1  Çiğdem İLERİ  kavramı genelinde, çevresel gürültü dolayısıyla kiralananda manevi ayıptan söz edilebileceği belirtilmiş ve mesele, hukuki kriterlere bağlanmadan yalnızca genel değerlendirmeler üzerinde durulmuştur. Aşağıda öncelikle Alman hukuku, ardından da Türk-İsviçre hukuku bakımından  çevresel  gürültü  nedeniyle  kiralananın  ayıplı  hale  gelmesi bakımından içtihatlar ve öğretideki görüş ve incelemeler sunulacak, ardından da  Türk  hukuku  bakımından  çevresel  gürültü  özelinde bir  değerlendirme yapılacaktır.    B. ALMAN HUKUKU  Alman  hukukunun  meseleye  yaklaşımı  incelenirken  mutlak  surette Alman Federal Mahkemesinin 2015 yılındaki  Bolzplatz 24 kararı ekseninde bir değerlendirme yapılması gerekmektedir. Çevresel ayıp meselesi, Bolzplatz (futbol sahası) kararından önce de çeşitli mahkeme kararlarında ele alınmış olsa  da  –cevaplamadığı  önemli  sorular  bakımından  Alman  hukukunda eleştirilmekle beraber- Bolzplatz kararı ile detaylı şekilde ele alınmış ve çeşitli kıstaslara bağlanmıştır. Hemen belirtmek gerekir ki söz konusu mahkeme hükmü, kiracı bakımından olumsuz sonuçlar doğurabilecek ve kiraya verenin kiracı karşısındaki konumunu güçlendiren bir karar niteliğindedir.  Gürültü nedeniyle kiralananın ayıplı hale gelip gelmeyeceği sorusunun cevaplanmasında nazara alınacak kıstaslardan bahsetmeden önce, sorunun tam  olarak  ortaya  konulabilmesi  adına,  Alman  Federal  Mahkemesinin kararına konu olan somut olaya kısaca değinmek gerekmektedir: Söz konusu hükümde  özetle,  kiralanan  konutun  hemen  yanındaki  boş  araziye  kira sözleşmesinin akdedilmesinden uzun süre (sözleşmenin kurulmasından 17 yıl) sonra çocuk ve gençlerin kullanımı için bir futbol sahası inşa edilmesi halinde, bu durumun geçici olmaması dolayısıyla kiracının futbol sahasından (çocuk  ve  gençler  ile  sahayı  izin  verilen  saatler  dışında  kullanan  üçüncü                                                            24   BGH, Urt. v. 29.04.2015 - VIII ZR 197/14, NJW 2015, s. 2177 vd. 25   AG Brandenburg, Urt. v. 13.10.2017 - 31 C 156/16, NZM 2018, s. 464; AG Berlin-Köpenick, Urt. v. 28.11.2012 Az.: 6 C 258/12, GE 2013, s. 215; BGH, Urt. v. 23.02.1966 - VIII ZR 63/64, MDR 1966, s. 497; BGH, Urt. v. 23.04.2008 - XII ZR 62/06, NZM 2008, s. 609.   471Çiğdem İLERİ  YBHD 2021/1  kişilerden) gelen gürültü sebebiyle kiralananın ayıplı hale geldiği iddiası ve kira  bedelinde  indirim  talebi  reddedilmiş,  bu  kapsamda  ayrıca  kiracının (gürültüye) katlanma yükümlülüğüne değinilmiştir.26  Bolzplatz  kararına  göre,  çevresel  ayıbın  mevcudiyeti  bakımından sağlanması gereken ilk kıstas, komşuluk hukuku yönünden nazara alınması gereken  Alman  Medeni  Kanununun  906.  maddesinden hareketle  ortaya çıkmaktadır. Federal Mahkemeye göre, kira ilişkisi süresince dışarıdan gelen ve kiralanan mülk üzerinde olumsuz etkileri bulunan çevresel sorunlar ortaya çıkarsa, bu durum, kiralananın ( çevresel ayıp  nedeniyle) ayıplı hale geldiği sonucunu doğurabilir.28 Bununla birlikte, sözleşmede konuya ilişkin açık bir düzenleme bulunmadığı durumda, sözleşmenin akdedildiği tarihte mevcut olan çevresel koşul ya da koşulların, kira ilişkisi boyunca kiracı bakımından olumsuz bir durum oluşturmayacağı ve bunun da kiraya veren tarafından garanti  edilerek  sözleşmede  zımnen  kabul  edildiği  yönünde  bir  çıkarım yapılması ve dolayısıyla sözleşmenin bu kapsamda yorumlanması mümkün değildir. Bir diğer ifadeyle; kiracı, kira sözleşmesi devam ettiği müddetçe, sözleşmenin  başındaki  mevcut  çevresel  koşulların  aynı  şekilde  kalacağını bekleyemez. Bu beklentinin haklı çıkabilmesi için sözleşmede konuya ilişkin (en  azından  zımni)  bir  düzenlemenin  mevcudiyeti  gerekmektedir. Sözleşmenin yapıldığı sıradaki çevresel koşulların sözleşmenin ayakta kaldığı tüm zaman dilimi boyunca ne şekilde devam edeceği, akıbetinin nasıl olacağı soruları bakımından sözleşmede açık ya da zımni herhangi bir düzenleme bulunmaması  durumunda,  Federal  Mahkeme ye  göre  sözleşmede  boşluk bulunduğu  kabul  edilerek  bahsi  geçen  boşluğun  sözleşmeyi  tamamlayıcı yorum yoluyla (ergänzende Vertragsauslegung) doldurulması yoluna gidilmeli ve bu yorum metodu uyarınca, tarafların farazi iradesi tespit edilmelidir.29 Bir diğer ifadeyle; tarafların sözleşme akdedilirken sözleşmede yer vermedikleri                                                            26   BGH, Urt. v. 29.04.2015 - VIII ZR 197/14, NJW 2015, s. 2178 vd. 27   Söz konusu temel hükmün İsviçre Medeni Kanunundaki karşılığı ZGB 684. maddesi ve Türk Medeni Kanunundaki karşılığı ise 737. maddesidir. 28   BGH, Urt. v. 29.04.2015 - VIII ZR 197/14, NJW 2015, s. 2179. 29   Bu görüşte ayrıca bkz. Selk, Michael (2015)  Baulücke, Baulärm & Co. im Mietverhältnis und kein Ende , NZM 2015, s. 857; Eisenschmid, Norbert (2016)  Neuere Entwicklungen beim BGH zum Mietminderungsrecht bei Umfeldmängeln , NZM 2016, s. 841.  472YBHD 2021/1  Çiğdem İLERİ   sözleşme  kurulurken  mevcut  olan  çevresel  koşulların  akıbeti   hususunda sözleşmede bir düzenleme yapsalardı, sözleşmenin amacı, dürüstlük kuralı ile ticari  teamüller  (cari  telakki)  esaslarına  göre  hangi  düzenlemeyi kararlaştıracaklarının belirlenmesi gerekmektedir.30  Yüksek  Mahkeme  üyeleri,  somut  olayda,  sözleşme  boşluğunun doldurulması ve tarafların farazi iradelerinin saptanması bakımından Alman Medeni  Kanununun  906.  maddesinin  nazara  alınması  gerektiği kanaatindedir.31 Yüksek  Mahkemeye  göre;  sözleşmenin  akdinden  sonra komşu arazide inşa edilen futbol sahasını tahsis amacı ve izin verilen saatler dışında kullanan üçüncü kişilerin yol açtığı gürültü emisyonu bakımından tarafların farazi iradesi şu şekilde olmalıdır: Kiraya veren, Alman Medeni Kanununun 906. maddesi uyarınca kendisi de aynı durumda olsa komşularına karşı göstereceği olağan katlanma ve hoşgörü sınırları içinde kalan hallerde, kiracıya sözleşmenin imzalandığı sırada  taşınmazın maruz  kaldığı  gürültü seviyesinin mevcut haliyle kalacağını garanti etmek durumunda değildir, bu yönde  bir  vaatte  bulunması  da  dürüstlük  kuralı  uyarınca  kendisinden beklenemez.32 Dolayısıyla, mevcut olayda futbol sahası dolayısıyla ortaya çıkan çevresel  gürültü  emisyonu,  kiraya  verenin  kendisinin  de  bu  duruma katlanması gerektiği durumlarda, ayıp teşkil etmemektedir. Futbol sahasında oynayan çocukların sebep olduğu gürültü sorunu bakımından, 2011 yılında yürürlüğe  giren Federal  Emisyon  Kontrol  Kanununun  22.  maddesinin  1a bendinde ifadesinin  bulan   hoşgörü  ilkesi   nazara  alınmaktadır.  Sonuç olarak; Federal Mahkeme kararına konu olan somut olay açısından, kanundan ve  komşuluk  hukukundan  doğan  bir  katlanma  yükümlülüğü  söz  konusu olduğundan  futbol  sahasında  oynayan  çocukların  sebep  olduğu  gürültüye kiracı tarafından katlanılması gerektiği, aynı durumda kiraya veren de bulunsa onun  da  katlanma  yükümlüğünün  söz  konusu  olacağı  ve  en  nihayetinde                                                            30   BGH, Urt. v. 29.04.2015 - VIII ZR 197/14, NJW 2015, s. 2179. 31   BGH, Urt. v. 29.04.2015 - VIII ZR 197/14, NJW 2015, s. 2179. 32   BGH, Urt. v. 29.04.2015 - VIII ZR 197/14, NJW 2015, s. 2180. 33   Söz konusu hükme göre; kreş ve gündüz bakımevlerinden, çocuk oyun alanlarından ve futbol sahası gibi benzer nitelikteki tesislerden gelen çocuk gürültülerinin kural olarak çevreye zararlı bir etkisi bulunmamaktadır.  473Çiğdem İLERİ  YBHD 2021/1  kiracının ileri sürdüğü gürültü sorununun, kiraya verenin sorumluluğunu gerektirecek bir ayıp niteliğinde olmadığı hükme bağlanmıştır.34  İfade  edildiği  üzere;  Federal  Mahkeme nin  Bolzplatz  kararının, kiralanan  taşınmazın  kullanımını  etkileyen  gürültü  sorununun  doğrudan doğruya  (çevresel)  ayıp  teşkil  etmeyeceği,  ayıbın  ancak  (Alman  Medeni Kanununun 906. maddesi uyarınca) bazı kıstasların gerçekleşmesi halinde söz konusu olabileceği ve gürültünün hoşgörü/ katlanma sınırını aştığını ispat yükümlülüğünün ise kiracıya ait olduğunu hükme bağlamış olması sebebiyle kiracı aleyhine bir nitelik taşıdığı söylenebilmektedir.35  Yukarıda belirtildiği üzere; Bolzplatz kararı, çevresel ayıp meselesinin hukuki  kıstaslara  dayandırılarak  kapsamlı  şekilde  ele  alınması  yönünden Alman hukukunda yargı içtihatları ve öğretisi bakımından bir dönüm noktası teşkil  etmekle,  aynı  şekilde  pek  çok  eleştiriye  de  maruz  kalmıştır.36 Bu kapsamda, karara yönelik en önemli eleştirilerden birisi, gürültü sorununun öngörülebilir ya da belirli bir süre için devam edeceğinin açık olması halinde Bolzplatz  kriterlerinin  gündeme  gelip  gelmeyeceğinin  kararda  bir  sonuca bağlanmamış olmasına yöneliktir. Bir diğer ifadeyle; komşu arazide ne kadar süreceği  tahmin  edilebilir  (ve  normal  şartlar  altında  birkaç  yılı  aşmayan) inşaat çalışmalarından kaynaklanan gürültü sorununun, inşaatın devam ettiği süre  bakımından  ayıp  teşkil  edip  etmediği  ve  dolayısıyla  kira  bedelinde indirim hakkının kullanıp kullanılamayacağı yönünden Federal Mahkeme, Bolzplatz kararında herhangi bir görüş bildirmemiştir.  Bolzplatz  kararından  bir  sene  sonra,  Berlin  Eyalet  Mahkemesi, kiracının inşaat gürültüsü nedeniyle kiralananın ayıplı hale geldiği ve kira                                                            34   BGH, Urt. v. 29.04.2015 - VIII ZR 197/14, NJW 2015, s. 2180. 35   Benzer değerlendirmeler için bkz. Börstinghaus, Ulf (2018)  Die aktuelle Rechtsprechung des BGH zum Mietrecht , NZM 2018, s. 533; Suilmann, Martin (2017)  Zur Darlegungs- und Beweislast bei einer Mietminderung aufgrund von Lärmbelästigungen , MietRB 2017, s. 154; Bruns, Patrick (2017)  Anmerkung zu BGH, Beschl. vom 21.2.2017 – VIII ZR 1/16 , NJW 2017, s. 1879. 36   Bkz. Selk, Michael (2019)  Der „Bolzplatz  ist überall: Umfeld- und Umweltmängel im Mietrecht , NZM 2019; Eisenschmid, s. 847 vd.  37   LG Berlin, Urt. v. 16.06.2016 – 67 S 76/16, NZM 2016, s. 681 vd.  474YBHD 2021/1  Çiğdem İLERİ  bedelinde  indirim  yapılması  gerektiği  talebini  değerlendirerek  hükme bağladığı  bir  kararında  yukarıda  değinilen  sorunu  ele  almış  ve  inşaat çalışmaları nedeniyle çevresel koşulların geçici bir süre değiştiğinden bahisle Bolzplatz  kararının  somut  olayla  paralellik  taşımaması  nedeniyle  nazara alınamayacağını belirtmiştir.  Berlin  Eyalet  Mahkemesinin  kararına  konu  olan  somut  olayda;  bir kiracı (davacı), Almanya nın başkenti Berlin in Mitte bölgesinde bulunan bir apartman  dairesi  için  2000  yılında  belirsiz  süreli  bir  kira  sözleşmesi akdetmiştir. Kira sözleşmesinin akdedildiği dönemde; kiralanan evin hemen yakınında, ağaçlarla kaplı boş bir alan mevcuttur ancak 2013 yılında, söz konusu alanda bir inşaat projesi başlamış ve 2013-2015 yılları arasında bir yeraltı otoparkı ve bir bina inşa edilmiştir. Söz konusu inşaat faaliyetlerinin, ciddi  bir  inşaat  gürültüsüne  sebep  olduğu  ve  bu  durumun  inşaat  süresi boyunca devam ettiği kiracı tarafından ileri sürülmüştür. Berlin  Eyalet  Mahkemesi;  inşaat  faaliyeti  sebebiyle  ortaya  çıkan  ve kısmen hafta sonları da devam eden gürültü, kirlilik, toz, titreşim gibi esaslı etkiler dolayısıyla, somut olayda söz konusu inşaat faaliyetinin geçici olması ve kira sözleşmesi kurulurken her iki tarafın da zımnen kiralanan taşınmazın kendisinden  beklenebilecek  asgari  standarda  haiz  olduğunu  kabul  etmiş olduklarından bahisle, kiracının %20 ye varan oranda kira bedelinde indirim talep  edebilme  hakkına  sahip  olduğunu  karara  bağlamıştır. 38  Yüksek Mahkeme üyelerine göre; söz konusu zımni kabul, aynı zamanda kiralanacak yerin de güvenli ve sağlık açısından elverişsiz olmayan bir muhitte bulunduğu beklentisini de bünyesinde barındırmaktadır ki bu durum, Berlin gibi büyük metropol şehirleri için de geçerlidir; çünkü büyükşehirde bulunmakla beraber, somut  olaydakine  benzer  olumsuzluklardan  etkilenmeyen/  bunlara  maruz kalmayan  pek  çok  konut  bulunmaktadır.39 Bir  diğer  ifadeyle,  kiracının kiraladığı yerin sağlıklı ve elverişli bir çevrede bulunduğunu düşünmekte haklı bir çıkarı vardır. Yüksek mahkeme kararında; tarafların sözleşme kurulurken zımnen kabul etmiş oldukları asgari standardın, inşaat faaliyetleri dolayısıyla                                                            38   LG Berlin, Urt. v. 16.06.2016 – 67 S 76/16, NZM 2016, s. 684.  39   LG Berlin, Urt. v. 16.06.2016 – 67 S 76/16, NZM 2016, s. 684.  475Çiğdem İLERİ  YBHD 2021/1  bozulduğunu ve ev sahibinin söz konusu sorunu düzeltebilmek için hiçbir yasal yolun mevcut olmamasının kiracının kira bedelinde indirim hakkını ortadan kaldırmayacağını ifade etmektedir.40 Eyalet Mahkemesinin gerekçesini dayandırdığı ve Bolzplatz kararından ayrıldığı  önemli  hususlardan  biri  de  gürültünün  kaynağı  olan  inşaat faaliyetlerinin  geçici  nitelik  taşımasıdır  (2  sene  sürmesidir).  Eyalet Mahkemesi; Bolzplatz kararına konu olan somut olayın sürekli nitelik taşıyan gürültü emisyonuna dayandığını, ancak buradaki uyuşmazlığın ise yaklaşık iki sene  sürecek  olan  (geçici  nitelik  taşıyan)  inşaat  faaliyetlerinden kaynaklandığını, dolayısıyla inşaat süresi boyunca gürültü sorununa dayalı kira bedelinde ayıp indirimi talebinin haklı olduğunu ifade etmiştir.41  Eyalet  Mahkemesinin  bu  tutumu,  öğretide  sert  bir  şekilde eleştirilmiştir.42 Bolzplatz kararında bu hususta bir açıklama yapılmadığından, Federal  Mahkeme nin  Bolzplatz  kıstaslarını  geçici  süreyle  ortaya  çıkan gürültüler  ya  da  benzeri  sorunlar  bakımından  uygulayıp  uygulamayacağı tartışmaya  açık  olmakla  birlikte,  Selk e  göre,43 Bolzplatz  kararı  uyarınca kiracıya  gürültünün  devamlı  olacağı  (muhtemelen  kira  ilişkisinin  sona ermesine  kadar  devam  edeceği)  durumda  kira  bedelinde  indirim  hakkı tanınmaz ya da söz konusu hak, 906. maddenin ağır kıstaslarına bağlanmış durumdayken,  yalnızca  gürültü  emisyonunun  daimi  nitelik  taşımadığı gerekçesiyle kiracıya yalnızca bir ya da iki sene devam edecek gürültü sorunu nedeniyle  kira  bedelinde  indirim  hakkının  tanınması  oldukça  çelişkili  bir yaklaşımdır.  Berlin  Eyalet  Mahkemesinin  görüşünün  aksine,  Federal Mahkeme'nin  sınırlayıcı  kıstaslarının  gürültü  sorununun  geçici  olduğu durumlarda  da  uygulanması  savunulmaktadır  çünkü  inşaat  faaliyetleri boyunca gürültüye yalnızca kısıtlı bir süre maruz kalan kiracı, Selk e göre gürültü sorununa öngörülemeyen (sınırsız) bir süre katlanması gereken ve herhangi bir tazminat vs. imkânı bulunmayan kiracıdan daha iyi bir hukuki konum elde etmektedir ki bu durum, hukuk mantığına ve hayatın olağan                                                            40   LG Berlin, Urt. v. 16.06.2016 – 67 S 76/16, NZM 2016, s. 685. 41   LG Berlin, Urt. v. 16.06.2016 – 67 S 76/16, NZM 2016, s. 685. 42   Selk (2019), s. 126. 43   Selk (2019), s. 126.   476YBHD 2021/1  Çiğdem İLERİ  akışına  aykırı  düşmektedir.44 Ayrıca,  kısa  süreli  gürültünün   uzun  süreli/ devamlı gürültü sorunu ndan nasıl ayrılacağı hususuna ilişkin de herhangi bir kriter ileri sürülmemiştir. Somut olayda nazara alınan bir ya da iki yıllık süre, herhangi bir kıstasa dayandırılmamıştır.45 Sonuç  itibariyle,  tamamlayıcı  yorum  yöntemi  uyarınca,  Bolzplatz kriterlerinin  uzun  süreli/daimi  ya  da  geçici  problemler  bakımından uygulanması  bakımından  bir  fark  oluşturmayacağı  ileri  sürülmektedir.46 Federal Mahkeme görüşünün sona erdiği düşünülecek olursa da bu durumda, tarafların  muhtemel  sorunu,  sözleşmenin  kuruluşu  aşamasında  öngörmüş olsalardı hangi düzenlemeyi kabul edeceklerinin tespit edilmesi gerekir ki bahsi  geçen  yorum  metodu  uyarınca,  söz  konusu  sözleşme  boşluğunun,  sonsuza  dek   sürecek  sorunlarla  karşılaştırıldığında,  bilhassa  kısa  süreli gürültü ya da benzeri bir rahatsızlık mevcut olduğunda herhangi bir tazminat hakkı  öngörmeyen  Alman  Medeni  Kanununun  906.  maddesi  uyarınca doldurulması gerekir.47 Ayrıca ifade edildiği üzere, gürültü sorununun devam edip etmeyeceği ya da tam olarak ne kadar daha süreceği -yargılamanın son duruşmasında dahi- asla kesin olarak belli olmamıştır.48 Bolzplatz kararı, ifade edildiği üzere, Alman yargı kararları bakımından bir dönüm noktası teşkil etmiş ve sonrasında da benzer konulardaki (gürültü sorununa  ilişkin)  uyuşmazlıkların  değerlendirilip  sonuca  bağlanmasında Bolzplatz kararı ve kıstaslarına atıfta bulunulmuştur.49 Bunlar arasında önem arz  eden  bir  hükümde,  Yerel  Mahkeme  (Kempten),  Bolzplatz  kriterlerini                                                            44   Selk (2019), s. 126. 45   Söz konusu Eyalet Mahkemesi kararı, Federal Mahkeme nin  trafik gürültüsü kararı  olarak da bilinen ve şehir içinde kiralanan konuta ulaşan geçici süreli (somut olayda bir yılı aşkın süre) trafik gürültüsü bakımından kiracının katlanma yükümlülüğü bulunması gerektiğine işaret eden hükmü ile de ters düşmektedir (Daha detaylı bilgi için bkz. BGH, 19.12.2012 - VIII ZR 152/12, NZM 2013, s. 184. Ayrıca bkz. Eisenschmid, s. 845). 46   Selk (2019), s. 126. 47   Selk (2019), s. 126. 48   Selk (2019), s. 126. 49   Örnek karar bakımından bkz. AG Berlin-Schöneberg, Urt. vom 22.09.2015 - 15 C 353/14, BeckRS 2015, 20482 (Mahkeme, gürültü emisyonunun ele alındığı somut olay bakımından Bolzplatz kararına detaylı şekilde değinerek kararı hükmüne esas almıştır).   477Çiğdem İLERİ  YBHD 2021/1  değerlendirirken ilk kez kısa süreli ve uzun süreli gürültü sorunu arasında ayrım  yapmıştır.50 Komşu  arazideki  inşaat  faaliyetlerinden  kaynaklanan gürültü sebebiyle kira bedelinde indirim istemiyle açılan bir diğer davada, Münih  I  Eyalet  Mahkemesi,  Bolzplatz  kıstaslarının  yalnızca  çocuk gürültüsünde değil, inşaat kaynaklı gürültü söz konusu olduğunda da nazara alınacağını  bildirmiştir.51 Kararda  dikkat  çeken  bir  diğer  husus  ise  ispat yüküne ilişkindir. Mahkemeye göre; kiraya veren, gürültü sorununa karşı bir tazminat imkanı bulunmadığının ispatı ile yükümlüdür. Kempten Eyalet Mahkemesi,52 Mayıs 2016'da verdiği kararında Federal Mahkeme'nin komşu araziden gelen inşaat gürültüsüne kiracının katlanma zorunluluğu bulunduğuna yönelik kriterini hükme esas almıştır. Mahkemeye göre, ayrıca, gürültü sorununa üçüncü bir kişinin sebep olması ya da kiraya verenin sebep olması arasında hukuki açıdan hiçbir fark bulunmamaktadır. Son  olarak,  Eyalet Mahkemesi, Alman  Medeni  Kanununun  906. Maddesi kıstaslarının  mevcudiyetine  ilişkin  ispat  yükünün  kiracıya  ait  olduğunu belirtmiştir.  Berlin Eyalet Mahkemesi,53 Haziran 2016 da verdiği bir kararında ise ortalama üç yıl boyunca devam eden ve kiracı açısından önemli sıkıntılara sebebiyet veren inşaat gürültüsü ele alınmıştır. Eyalet Mahkemesine göre, Bolzplatz kriterleri somut olayda devamlı olmayan, bir diğer ifadeyle geçici nitelik  taşıyan  gürültü  sorunu  (çevresel  ayıp)  söz  konusu  olduğundan uygulanabilir  nitelikte  değildir.  Federal  Mahkeme  kıstaslarının  somut uyuşmazlık bakımından nazara alınamamasının bir diğer nedeni ise somut olayda tarafların kiralananın asgari standart ve niteliğine ilişkin zımni bir anlaşma  yapmış  olmalarıdır.  Böylesi  bir  anlaşmanın  varlığı  halinde tamamlayıcı  yorum  yöntemine  başvurulamaz.54 Mahkemeye  göre,  sözleşmenin  yorumlanması  bakımından  nazara  alınacak  olan  Alman  Medeni                                                            50   AG Kempten, Urt. v. 14.07.2016 - 3 C 1311/15, BeckRS 2016, s. 13711. 51   LG München I, Urt. v. 14.01.2016 - 31 S 20691/14, NZM 2016, s. 237. 52   LG Kempten, Endurteil v. 11.05.2016 – 52 S 2022/15, BeckRS 2016, s. 13714. 53   LG Berlin, Urt. v. 16.06.2016 – 67 S 76/16, NZM 2016, s. 681. 54   LG Berlin, Urt. v. 16.06.2016 – 67 S 76/16, NZM 2016, s. 681 ve ayrıca bkz. BGH, Urt. v. 03.12.2014 - VIII ZR 370/13, NJW 2015, s. 1167.  478YBHD 2021/1  Çiğdem İLERİ  Kanununun (BGB) 133 ve 157. maddeleri ışığında, sözleşmede yer alan zımni garanti  hükmü,  kullanımı  etkileyen  ya  da  gelecekte  etkileyebilecek  tüm ayıpları  -kiraya  verenin  meydana  gelen  ayıptan  sorumluluğu  bulunup bulunmaması  ya  da  ayıbı  engelleyecek  durumda  olup  olmadığına bakılmaksızın- kapsamına almaktadır. Taraflarca sözleşmede kararlaştırılan düzenleme, kiraya verenin kira sözleşmesinin  kuruluşundaki  mevcut  çevre  koşullarının  sözleşme  boyunca devam  edeceğini  kiracıya  garanti  etmesi  biçiminde  geniş  şekilde yorumlanamaz ve çevresel gürültü sorununun sözleşmenin devamı süresince, sözleşmenin kuruluşundaki çevresel koşullara kıyasla artmış olması tek başına kiralananı  ayıplı  hale  getirmez.55 Eyalet  Mahkemesine  göre,  ayıptan  söz edilebilmesi için benzer nitelikteki kiralanan taşınmazların olağan kullanımı bakımından normal sayılabilecek gürültü sınırının aşılmış olması ya da olağan kullanım  koşullarından  bağımsız  olarak  zamansal  ve  sağlık  kriterleri  göz önünde alındığında kiralanan taşınmazın kullanım alanlarının kullanımının önemli  ölçüde  etkilenmesi  gereklidir.56 Mahkemece,  somut  olayda  ayıbın varlığı için bahsi geçen ek koşulların mevcudiyeti kabul edilerek sözleşmede kararlaştırılan sübjektif şartlara aykırılığın bulunduğu tespit edilmiştir.  Yukarıda  değinilen  içtihatlar  haricinde  Alman  yargı  kararlarında, kiralanan taşınmazın kullanımını etkileyen ve farklı sebeplerden doğan kısa ya da uzun nitelikli gürültü sorunları bakımından bunların nitelikleri ve ayıp sayılıp sayılmayacakları ile kira bedelinde indirimi gerektirip gerektirmeyeceği hususlarında  çeşitli  hükümler verilmiş  olmakla  beraber,  Federal  Mahkeme nin  Bolzplatz  kararı  çevresel  ayıp  kavramının  ele  alınışı  ve  kapsamı bakımından  Alman  hukuku  bakımından  halen  bir  dönüm  noktası niteliğindedir.                                                             55   BGH, Urt. v. 29.04.2015 - VIII ZR 197/14, NZM 2015, s. 481. 56   LG Berlin, Urt. v. 16.06.2016 – 67 S 76/16, NZM 2016, s. 682. 57   LG München I, Urt. v. 27.10.2016 - 31 S 58/16, NZM 2018, s. 228; AG Dresden, Endurteil v. 07.12.2016 - 144 C 2816/16, BeckRS 2016, 116014; AG Berlin-Wedding, Urt. v. 13.03.2017 - 9 C 46/16, GE 2017, s. 601;  AG Reinbek, Urt. v. 02.06.2017 - 14 C 955/16, BeckRS 2017, s. 114101; LG Berlin, Urt. v. 14.06.2017 - 65 S 90/17, NJOZ 2018, s. 1089; AG BerlinKöpenick, Urt. v. 11.07.2017 - 7 C 391/16, GE 2018, s. 61.  479Çiğdem İLERİ  YBHD 2021/1    C. TÜRK-İSVİÇRE HUKUKU Alman hukuku ile benzer şekilde, İsviçre hukukunda bilhassa inşaat gürültüsü nedeniyle kira bedelinde indirim hakkının yargı kararlarında ele alındığı görülmektedir. Benzer şekilde, Türk hukuku bakımından da çevresel gürültü nedeniyle kiralananın ayıplı hale gelmesi durumu görece az sayıda yargı  kararının  konusunu  oluşturmuştur.  Bu  kapsamda,  Türk  hukuku bakımından  nazara  alınacak  ancak  konuyu  derinlemesine  ele  almayan mahkeme  hükümleri  ve  İsviçre  yargı  kararları  ile  yalnızca   manevi  ayıp  ekseninde,  öğretideki  –yukarıda  da  detaylı  şekilde  alınan-  teorik değerlendirmeler üzerinde durulacaktır.   Burada  kiralananın  gürültü  sorunu  nedeniyle  ayıplı  hale  gelmesi ekseninde ve özelinde değerlendirme yapıldığından hemen ifade edilmelidir ki hem  Türk  yargı  kararları  hem  de  öğreti  görüşlerinde,  anılan  bu  durum,  manevi  ayıp  kavramı içerisinde incelenmektedir. Yargıtay  Hukuk Genel Kurulunun bir kararında;58 Türk Borçlar Kanununun 305. maddesine atıfta bulunularak  kiralananı  kira  süresi boyunca kullanıma  uygun  bulundurma borcunun kapsamına sadece maddi nitelikteki noksanlıklardan arındırılmış şeklinin  değil,  aynı  zamanda  ihlali  halinde  manevi  ayıp  sayılacak  gürültü yapmama,  kötü  koku  yaymama  veya  kiracıya  hakaret  etmeme  gibi davranışların  da  dâhil  olduğu  belirtilerek  manevi  ayıbın  mevcudiyeti  ve şartlarının gerçekleşmesi halinde de kiracının, ayıbın giderilmesini talep etme, kira parasının indirilmesini isteme, sözleşmeden dönme/fesih hakları yanında tazminat talep etme hakkı da bulunduğu ifade edilmiştir.  Öğretide tanımlandığı şekilde manevi ayıp, kiracının kiraladığı şeyin kullanımını olumsuz etkileyen, rahatsızlık verici nitelikteki tüm hususlardır.59 Bu  rahatsızlık  verici  eylem  ve  davranışlara,  kiraya  veren  tarafından  yol açılmasına  da  gerek  bulunmamaktadır,  bir  diğer  ifadeyle  söz  konusu                                                            58   Yargıtay HGK, E: 2013/13-66, K: 2013/1417, T: 02.10.2013 (Kazancı Hukuk Otomasyon Sistemi, 12.10.2020). 59   İnceoğlu, M. Murat (2014) Kira Hukuku C. 1, İstanbul, On İki Levha Yayıncılık, s. 130; Üçer, Mehmet/ Meriç, Nedim (2014)  Kiracının Tacir Olması Durumunda Kiraya Verenin Ayıptan Sorumluluğunun Kapsamı , Dicle Üniversitesi Hukuk Fakültesi Dergisi, C: 19, S: 30-31, s. 413.   480YBHD 2021/1  Çiğdem İLERİ  rahatsızlıklara  üçüncü  kişiler  de  sebep  olabilmektedir.60 Çeşitli  durumların yanında,  öğretide  acil  tamirat  dışında,  kiralanan  yerde  inşaat  yapılması, manevi  nitelikteki  ayıplara  tipik  örnek  olarak  gösterilmektedir.61 İnşaat gürültüsünün yol açacağı gürültü sorununun manevi ayıp teşkil edebileceği belirtilmekle beraber, bu durum, herhangi bir hukuki kritere bağlanmamış, bir diğer ifadeyle gürültünün manevi ayıba yol açabilmesi için hangi şiddet ve sürede, hangi yoğunlukta devam etmesi gerektiği ya da gürültüye kiraya veren ya da bir 3. kişinin sebep olması durumunda ayıptan doğan sorumluluğun farklılık  gösterip  göstermeyeceği  hususlarına  ilişkin  olarak  herhangi  bir değerlendirme  yapılmamıştır.  Ancak  öğretide  genel  olarak  ileri  sürüldüğü üzere; gürültü nedeniyle manevi ayıbın söz konusu olması ve kiraya verenin sorumluluğunun  gündeme  gelmesi  için  bu  ayıbın,  yukarıda  ifade  edildiği üzere önemli ayıp niteliğinde olması gerekmektedir.62  Kiralananın kullanımını etkileyen gürültü sorununun hangi şartlarda önemli  manevi  ayıp  teşkil  edeceği  konusunda  yol  gösterici  nitelikte  olan birtakım Yargıtay kararları bulunmaktadır. Bununla birlikte önemle belirtmek gerekir ki Eski Borçlar Kanunu döneminde kiracı ancak kiralanandaki önemli ayıplar dolayısıyla kira bedelinde indirim talep hakkını kullanabilmekteyken, Türk  Borçlar  Kanunu nun  307.  maddesi  uyarınca  kiracının  bu  hakkını kullanması  bakımından  ayıbın  önemli  olup  olmaması  herhangi  bir  rol oynamamaktadır.  Bir  diğer  ifadeyle,  kiralananın  kullanımını  etkileyen  bir ayıbın varlığı halinde kira bedelinde indirim hakkı gündeme gelebilecektir. Buna göre, önemsiz manevi ayıplar dolayısıyla Türk Borçlar Kanunu nun 307. maddesine  göre  kira  bedelinde  indirim  hakkı  istenmesi  yeni  Kanun döneminde mümkün hale gelmiştir.  Eski  kanun  döneminde  verilmiş  Yargıtay  3.  Hukuk  Dairesi nin  bir kararında,63 önemli  ayıp  kriteri  olarak  ayıbın,  kiracının  yahut  kendisiyle                                                            60   Üçer/ Meriç, s. 413. 61   Zevkliler, Aydın/ Gökyayla, Emre (2020) Borçlar Hukuku Özel Borç İlişkileri, 20. Baskı, Ankara, Turhan Kitabevi Yayınları, s. 258.  62   Eren, s. 331; İnceoğlu, s. 121. 63   Yargıtay 3. HD., E: 2002/10568, K: 2002/1015, T: 23.09.2002 (Kazancı Hukuk Otomasyon Sistemi, 12.10.2020).  481Çiğdem İLERİ  YBHD 2021/1  birlikte  yaşayan  kimselerin  sıhhati  için  ciddi  bir  tehlike  teşkil  etmesi görülmüştür.  Buna  göre,  Yargıtay  hükmünde,  (manevi)  ayıp  dolayısıyla kiracının seçimlik haklarını kullanabilmesi için kiralanan taşınmazın kiracının sağlığına tehlikeli olacak şekilde ayıplı olması gerektiği ifade edilmiştir. Bu bağlamda bir çıkarım yapılacak olursa, bilhassa inşaat ya da herhangi bir çevresel  sebepten  doğan  çevresel  gürültü  emisyonu  nedeniyle  kiracının seçimlik  haklarını  kullanabilmesi  için  söz  konusu  gürültünün  kiracı  ve beraberinde yaşayanların sağlığı bakımından ciddi şekilde tehlike arz etmesi gerektiği anlaşılmaktadır. Sağlığı tehlikeye atacak şekilde ciddi bir sorunun kapsam  ve  boyutunun  ne  şekilde  olacağı  bakımından  Yargıtay  kararında herhangi bir somut kriter ileri sürülmediğinden böylesi bir durum ancak somut olayın şartları nazara alınarak, yüksek ihtimalle bilirkişi raporu ile desteklenerek hakim tarafından değerlendirilecek ve sonuca bağlanacaktır.  Yargıtay  6.  Hukuk  Dairesi  ise  bir  kararında,64 doğrudan  gürültü nedeniyle ayıbın ortaya çıkıp çıkmayacağı şeklinde bir değerlendirme yapmasa da  trafik yoğunluğu ve gürültüsünün, bugünkü büyük kentlerde özellikle işler yol ve caddeler üzerinde bulunan konutlar için, genel ve kaçınılmaz sosyal bir problem   olduğunu  belirtmiştir.  Trafik  gürültüsü  ve  inşaat  faaliyetlerinin günümüzdeki kadar yoğun olmadığı bir dönemde verdiği kararda dahi trafik gürültüsünün  büyükşehirler  bakımından  kaçınılmaz  olduğunu değerlendirmesi  bakımından  Yargıtay ın  benzer  bir  uyuşmazlığın  önüne gelmesi ve trafik, inşaat ya da herhangi bir çevresel faktör kaynaklı gürültünün önemli bir ayıp teşkil edip etmeyeceğinin incelemesini yapması durumunda, tıpkı Alman Federal Mahkemesi nin Bolzplatz kararında olduğu gibi çevresel faktörlerden doğan gürültü sorununa kiracının katlanması gerektiği şeklinde bir değerlendirme yapması şaşırtıcı olmayacaktır.  Konuyla ilgili sunulacak bir diğer Yargıtay kararı ise yine doğrudan gürültü nedeniyle kiralananın ayıplı hale gelmesi konusunda değerlendirme yapmasa  da  bu  çalışmada  nazara  alınabilecek  önemli  kanaatleri  ihtiva                                                            64   Yargıtay 6. HD., E: 1991/10014, K: 1991/10638, T: 23.09.2002 (Kazancı Hukuk Otomasyon Sistemi, 12.10.2020).  482YBHD 2021/1  Çiğdem İLERİ  etmektedir. Yargıtay 6. Hukuk Dairesi bir başka kararında;65 dava, her ne kadar erken fesih nedeniyle tazminat, kira alacağı ve ecrimisil bedelinin tahsili istemine ilişkin olsa da kararda çevresel faktörlerin kiralananın kullanımına (önemli ölçüde) etkisi bakımından nazara alınması gereken değerlendirmeler yapılmıştır.  Somut uyuşmazlıkta kiracı – davalı, (kiralanan taşınmazın yanında) bitişik taşınmazda hali hazırda devam eden stadyum inşaatı nedeniyle kaya parçaları  ve  moloz  kazaları  yaşandığını,  kiralanan  alana  taş  ve  inşaat malzemelerinin döküldüğünü, söz konusu durumun (kiracı – davalının) bir yayın kuruluşu olması nedeniyle davalıyı olumsuz yönde etkilediğini, kira sözleşmesinin  yapıldığı  tarihe  göre  sözleşme  koşullarının  önemli  ölçüde değiştiğini,  bu  nedenle  feshin  haklı  olduğunu  ileri  sürmüştür.  Karardan anlaşıldığı üzere, kiracının kiralanan taşınmazda televizyon yayıncılığı faaliyeti yürüttüğü  ve  taşınmazın  bu  amaçla  kiraya  verildiği  taraflar  arasında tartışmasızdır.  Kiracının  feshe  gerekçe  olarak  gösterdiği  olumsuzluklar bakımından  mahallinde  keşif  yapılmış  ve  ayrıca  bilirkişi  raporu  alınmış olmakla, alınan raporda Yargıtay kararında alıntılandığı üzere:  (Kiralanan) taşınmazın  davalı  tarafından  stüdyo  ve  çalışma  alanı  olarak  kiralandığı, parselin bitişiğinde üst bölümünde devam etmekte olan stadyum inşaatının kazı ve dolgularından kopan kaya ve taş parçalarının çevrede bol miktarda bulunduğu, stüdyo olarak düzenlenmiş bölümlerin zemininde daha önceki su baskını ile oluşan çamur tabakasının mevcut olduğu, gerek stadyum inşaatı sırasında oluşan gürültü, moloz ve taş düşmesi gerekse daha sonra meydana gelen  ve  izleri  mevcut  olan  su  baskınları  nedeniyle  söz  konusu  bina  ve tesislerde  televizyon  yayıncılığı  yapılması  ve  bu  mahallerin  stüdyo  olarak kullanılmasının uygun olmadığı  tespit edilmiştir. Yüksek  Mahkemeye  göre,  kiralananın  sonradan  ayıplı  hale  gelmesi durumunda  da  Türk  Borçlar  Kanununun  305.  maddesi  uyarınca  kiraya verenin sorumluluğu söz konusu olup bu hüküm doğrultusunda kiraya veren, kiralananı sözleşme boyunca sözleşme ile güdülen amaca uygun bir halde                                                            65   Yargıtay 6. HD., E: 2012/14773, K: 2012/17665, T: 23.09.2002 (Kazancı Hukuk Otomasyon Sistemi, 12.10.2020).   483Çiğdem İLERİ  YBHD 2021/1  bulundurma borcu altındadır, buna göre kiracı, kendisinin kusuru olmaksızın kiralananda  sonradan  meydana  gelen  somut  olaydaki  gibi  hallerde  kira bedelinden uygun bir miktar indirilmesini isteyebileceği gibi ayıp uygun bir süre zarfından  giderilmez  ise  akdi  dahi  feshedebilir.  Buna  göre;  Yargıtay, sözleşme kurulduktan sonra sözleşme ile güdülen amaca göre kullanmanın önemli  ölçüde  zorlaşması  veya  ortadan  kalkması  gibi  durumlarda  kiraya verenin  sorumluluğunu  gerektirir  bir  ayıbın  varlığını  kabul  etmektedir. Yukarıda  anılan  kararda  belirtilen  kıstastan  (kiracı  ve  beraberinde yaşayanların sağlığının etkilenmesi hususu) farklı olarak, bu hükümde Yüksek Mahkeme,  kiralananın  sonradan  ayıplı  hale  gelmesi  ve  önemli  ayıbın mevcudiyeti  bakımından  kiralananın  kullanım  amacının  önemli  ölçüde etkilenmesini aramıştır.   İfade edildiği üzere; gürültü dolayısıyla kiralananın ayıplı hale gelmesi bakımından  Türk  öğretisi  ve  yargı  kararlarında,  yalnızca  genel değerlendirmeler  yapılmış,  kriterler  yönünden  konuya  ilişkin  doğrudan doğruya  bir  inceleme  yapılmamıştır.  Öğretide,  kiralanan  yerde  inşaat yapılmasının manevi nitelikteki ayıba örnek teşkil edeceği belirtilmiş olmakla beraber,  inşaat  gürültüsü  söz  konusu  olup  hangi  şartlarda  önemli  ayıbın ortaya çıkacağı hakkında herhangi bir kıstas ileri sürülmemiştir. Yukarıda değinilen bazı (dolaylı) kararlarda, önemli (manevi) ayıbın varlığı bakımından sözleşme ile güdülen amaca göre kullanmanın önemli ölçüde zorlaşması veya amacın ortadan kalkması ile kiracı ve beraberinde yaşayanların sağlığının ciddi  şekilde  etkilenmesi  kıstaslarına  değinilmektedir.66 Bununla  birlikte, yukarıda belirtildiği üzere, Türk Borçlar Kanunu nun 307. maddesi uyarınca kiracının kira bedelinde indirim hakkını kullanması bakımından aranan şart, ayıbın kiralananın kullanımını etkilemesi durumudur. Dolayısıyla, konuya ilişkin yeni Kanun döneminde verilmiş bir Yargıtay kararı bulunmamakla                                                            66   Benzer şekilde Yargıtay Hukuk Genel Kurulu, bir kararında:  Kiralanan yer oksijenle kaynak işleri yapılmak üzere kiralanmış olsa bile yapılan bu işlerin sağlığa zararlı ve tahammül edilmez derecede gürültüye sebebiyet verdiğinin tespiti halinde bu durum mühim sebep sayılır.  değerlendirmesi yapmış ve gürültünün önemli ayıp sayılması için sağlığa  zararlı  ve  tahammül  edilmez  derecede  şiddetli  olması  gerektiğini  belirtmiştir. (Yargıtay HGK, E: 1968/593, K: 1968/826, T: 11.12.1968).  484YBHD 2021/1  Çiğdem İLERİ  birlikte, unutulmamalıdır ki Türk Borçlar Kanunu nun açık hükmü karşısında manevi  ayıp  dolayısıyla  kira  bedelinde  indirim  hakkının  kullanılması için çevresel  gürültünün  kiracının  kullanıma  bağlı  umduğu  edim  yararına ulaşmasını engelleyen nitelikte olması yeterli olacaktır.  İsviçre  yargı  içtihatları  bakımından,  Alman  hukukundaki  Bolzplatz kararı gibi dönüm noktası özelliği taşıyan bir hükümden söz etmek mümkün değilse de çevresel ayıbı ele alan ve bu husustaki kıstasları belirleyen önemli içtihatlar bulunmaktadır ki bunlardan bir kısmı, önem arz eden noktalarıyla aşağıda sunulacaktır. Yine de özetle belirtmek gerekir ki yargı kararları ve öğreti görüşlerine göre, İsviçre Borçlar Kanununun (Obligationenrecht - OR) 259a maddesine göre (TBK 305. maddesi), kiralananın sonradan ayıplı hale gelmesi  durumunda  kiracı,  kira  bedelinden  ayıpla  orantılı  bir  indirim yapılmasını talep edebilir. Kiracı, kira indirimi talep edebilmek için İsviçre Medeni Kanununun (Zivilgesetzbuch – ZGB) 8. maddesi (TMK 6. maddesi) uyarınca kiralanan taşınmazın koşullarının sözleşmeye bağlı kullanıma uygun olmadığını, ayıbın ortaya çıktığını ve taşınmazın kullanımını çekilmez hale getirdiğini kanıtlamalıdır. Dolayısıyla Alman yargı kararlarındaki tartışmanın aksine, İsviçre hukukunda kiralananın gürültü ve benzeri emisyon sorunları nedeniyle ayıplı hale geldiği ve bu durumun kiracı bakımından çekilmez bir hal aldığını ispat yükü kiracı üzerinde bırakılmıştır. Ayrıca yargı kararları ve öğreti görüşlerinde ifade edildiği üzere,67 kiralananın ayıbından söz edebilmek için ayıbın muhakkak ki kiralananın kendisinde doğmasına gerek yoktur, ayıp, kiralanan eşyanın bulunduğu çevreden (çevresel ayıp) ya da bir 3. kişinin hal  ve  hareketlerinden  de  kaynaklanabilir.  Bunun  yanında,  ayıbın,  kiraya verenin  etki  alanının  içinde  ya  da  dışında  bulunması  da  önem  arz etmemektedir.  Öte  yandan  kiracının,  İsviçre  Medeni  Kanununun  679. maddesi  uyarınca  komşunun  kiraya veren  malike  karşı da  dava  açabilme imkânının bulunması; kira sözleşmesine dayanarak kiralananın ayıplı hale geldiği  iddiası  ve  bunun  hukuki  sonuçları  bakımından  önem  arz etmemektedir.68                                                             67   Corboz, Bernard (1979) Les défauts de la chose louee, Semaine judiciaire s. 130; Oftinger, Karl (1959) Entwicklungen im Recht der Lärmbekämpfung, SJZ, s. 118 vd.  68   Mietgericht Vaud, Urt. v. 09.12.1986, mp 3/87 S. 51 vd.  485Çiğdem İLERİ  YBHD 2021/1  İnşaat gürültüsü dolayısıyla kiralananın ayıplı hale geldiği iddiasının ve kira  bedelinde  indirim  hakkının  değerlendirildiği  Vaud  Kantonu  Kira Mahkemesinin 1986 yılında verdiği bir karara konu somut olayda; kiracı, kiraladığı evinin komşu arazisindeki şantiyedeki inşaat çalışmalarından gelen buldozer ve patlama sesleri dolayısıyla rahatsız olduklarını ileri sürmüş ve yargılama sırasında yapılan değerlendirmelerde de şantiyedeki çalışmaların neredeyse tüm gün sürdüğü ve gürültü ile toz sebebiyle kiralanan konutun pencerelerinin tüm gün açılamadığı tespit edilmiştir. Kiracı aynı zamanda eşi ve  çocuğunda  gürültüye  bağlı  asabiyet  geliştiğini  gösterir  doktor  raporu sunmuştur. Mahkemeye göre, her ne kadar şantiye çalışma saatlerine riayet edilse  dahi,  kiralanan  evin  yakınındaki  şantiye  alanından  gelen  inşaat gürültüsü ve toz dolayısıyla -kiraya verenin bu probleme herhangi bir etkisi olup  olmadığına  bakılmaksızın-  kira  bedelinde  (%35  oranında)  indirim yapılması kabul edilmiştir.  Konunun  ele  alındığı  bir  Federal  Mahkeme  kararına  göre,70 İsviçre Borçlar Kanununun 259a maddesinin ilk fıkrası ve ayıbın derecesi (önemli olup olmadığı) nazara alınarak; kiracı, hayatın olağan akışına göre kiralananın kullanımı  sırasında  ortaya  çıkabilecek   makul  ölçüdeki  küçük  çaplı aksaklıkları   göze  almakla  ve  bunlara  katlanmakla  mükelleftir  ki  böylesi aksaklıklar, kira bedelinde indirim yapılmasını gerektirmez. Eğer ki ortaya çıkan  ayıp  esaslı  nitelikteyse  ve  kiralananın  kullanımını  önemli  ölçüde etkiliyorsa bu durumda, kira bedelinde indirim hakkı gündeme gelebilecektir. Bu  değerlendirme  yapılırken  kiralananın  kullanımını  etkileyen  sorunun (inşaat gürültüsünün) süresi ve devamlılığı da oldukça önem arz etmektedir. Bu bağlamda, kısa süreli aksaklıklar (örneğin onarım-tamirat işleri gibi görece kısa süren faaliyetlerden doğan gürültüler) dolayısıyla kira bedelinde indirim talep edilemez. Buna göre; kiracı, ortaya çıkan ayıbı kiraya verene bildirmek ve ayıbın giderilmesi için kendisine uygun bir süre tanımakla mükelleftir. Kiracı, kiraya verene zararı hafifletmek için gerekli önlemleri alma fırsatı vermek adına dürüstlük kuralı içinde hareket etmeli ve dolayısıyla ayıbı gecikmeden bildirmelidir,  ancak  kiraya  veren,  ayıptan  bir  şekilde  haberdar  olmuşsa                                                             69   Mietgericht Vaud, Urt. v. 09.12.1986, mp 3/87 S. 51 vd. 70   Semaine judiciaire 1985 S. 575 vd.  486YBHD 2021/1  Çiğdem İLERİ  bilhassa  zarara  kendisi  sebebiyet  vermişse-  ona  ayıp  bildirimi  yapılmak zorunda değildir. Federal  Mahkemeye  göre;  İsviçre  Medeni  Kanununun  komşuluk hukukuna ilişkin 679. (Türk Medeni Kanunu 730. maddesi) ile 684. (Türk Medeni Kanunu 737. maddesi) hükümleri ile bu maddelere dayalı olarak geliştirdiği  ilkeler,  somut  olayda  da  kıyasen  uygulama  alanı  bulmalıdır.71 Bundan  hareketle,  kiralanan  konutun  yanındaki  inşaat  alanından  gelen gürültü;  tipi,  yoğunluğu  ve  süresi  itibariyle  komşuluk  hukuku  gereğince taşınmazın  normal  olarak  kullanımı  süresince  ortaya  çıkabilecek  ve katlanılması  gereken  sınırın  ötesinde  olursa,  bu  durumda  taşınmazın kullanımını önemli ölçüde etkileyen bir ayıp söz konusudur. İnşaat faaliyeti, tamamen  yasaların  öngördüğü  sınırlar  ölçüde  gerçekleştirilmiş  olsa  da, yukarıda  ifade  edilen  kriterler  somut  olayda  vuku  bulduğu  sürece  yine (çevresel)  ayıp  söz  konusudur.  Mahkeme  üyelerince,  bahsi  geçen  kıstasın somut  olayda  gerçekleşip  gerçekleşmediği  incelendiğinde,  kiralanan taşınmazın  yakınında  sürdürülen  inşaat  faaliyetlerinin,  kiralananın kullanımını  önemli  ölçüde  kötüleştirmiş  ve  süresi  (birkaç  ay),  yakınlığı (doğrudan şantiyenin karşısında bulunan daire ve pencere) ile yoğunluğu itibariyle  tüm  tanık  ifadelerine  göre  son  derece  büyük  çaplı  olmakla, alışılmışın ötesinde bir gürültü kirliliğine sebep olduğu tespit edilmiştir. Bu durumda,  kiralananın  kullanımının  önemli  ölçüde  etkilendiği  nazara alındığında kira bedelinde indirim hakkının kullanılması kabul edilmelidir.  Bununla birlikte ayıbın varlığı halinde, kira bedelinde indirimin hangi oranda yapılacağı da ayrı bir değerlendirmenin konusudur ki bu oran, objektif kriterlere göre tespit edilecektir.72 Bir diğer ifadeyle, indirim oranı bakımından, kiralayanın kişisel koşullarının herhangi bir önemi yoktur, çünkü bu koşulların kira bedelinin belirlenmesinde de bir etkisi bulunmamaktadır.73 Federal Mahkemeye göre, kiracının her gün gürültü sorunu nedeniyle evi terk etmek zorunda kalışı, kiralanan taşınmazın kullanım kaybına eşdeğerdir ki                                                            71   Semaine judiciaire 1985 s. 575 vd.; BGE 91 II 105 vd.; BGE 83 II 382 vd. 72   BGE 91 II 105 vd. 73   Semaine judiciaire 1986, s. 199.   487Çiğdem İLERİ  YBHD 2021/1  kira bedelinde yapılacak olan indirim de bu kapsamda değerlendirilmelidir.74 Karara konu somut olayda, kiralanan taşınmazın kullanımı, inşaat faaliyetinin devam  ettiği  gündüz  saatlerinde  önemli  ölçüde  etkilenmekte  ve  zarar görmektedir. Buna karşın, kiralananın kullanımını geceleri etkileyen (gürültü vs.  gibi)  herhangi  bir  sorun  bulunmamaktadır.  Bu  durumda,  kiralanan taşınmaz %50 oranda (yarı yarıya zamanda) sorunsuzca kullanılabilmektedir. Bu  bağlamda  mahkemeye  göre,  dürüstlük  kuralı  uyarınca,  gündüz saatlerindeki gürültü sorunu taşınmazın kullanımını %70 oranda etkilemekle kiralananın (gece saatlerinde) yarı yarıya zamanla sorunsuz kullanımı göz önüne alınarak en nihayetinde %35 oranında indirim yapılması makuldür.  Gürültü  sorunu  nedeniyle  kiralananın  ayıplı  hale  geldiği  iddiasının değerlendirildiği bir başka kararda Zürih Kira Mahkemesi,75 toplamda 45 gün süren inşaat çalışmaları boyunca ortaya çıkan inşaat gürültüsü ve kısmi toz sorununa  rağmen,  çevresel  gürültü  açısından  gerekli  sınırlar  ve  ölçütler arasında  kalınmış  olmakla,  kiralananın  öngörülen  kullanım  amacının gerçekleştirilebilmekte olduğunu hükme bağlamıştır. Somut olayda kiracılar, oturdukları kiralık evi buldukları İsviçre deki ünlü bir emlak web sitesinde yer alan reklamda, evin gürültüsüz bir yerde bulunduğuna yönelik kiraya vereni bağlayıcı bir garanti beyanı bulunduğunu iddia etmişlerdir. Mahkemeye göre, ilgili internet sayfasında yer alan evin  sessiz bir muhitte  bulunduğu ifadesi, bir güvence değil, yalnızca çekici bir tanıtım cümlesidir.76 Dolayısıyla kiralık eve ilişkin reklamdan, kiracıların iddiası lehine bir çıkarımda bulunulması mümkün  değildir,  ayrıca  kira  sözleşmesinde  de  böyle  bir  güvence bulunmamaktadır. Mahkeme  kararında  işaret  edildiği  üzere;  gürültü  nedeniyle  kira bedelinde indirim yapılabilmesi için, gürültünün bilhassa uzun süre devam edip etmediği, yoğun olup olmadığı ya da özellikle rahatsız edici bir zaman diliminde vuku bulup bulmadığı ve bu nedenle, kiralananın normal şekilde kullanılmasına  yönelik  sınırın  aşılıp  aşılmadığının  incelenmesi                                                            74   Semaine judiciaire 1986, s. 199. 75   Mietgericht Zürich, Urt. v. 27.10.2014, MD015-L/U.  76   Mietgericht Zürich, Urt. v. 27.10.2014, MD015-L/U.  488YBHD 2021/1  Çiğdem İLERİ  gerekmektedir.77 Örnek olarak, gece saatlerindeki uykuyu etkileyecek/ bozacak şiddetteki  gürültü,  bu  kapsamda  değerlendirilmiş  ve  bahsi  geçen  gürültü sorunu nedeniyle kiralanın ayıplı hale geldiği tespit edilmiştir.78  Zürih Kira Mahkemesinin kararına konu olan somut olayda kiracılar, her ne kadar inşaat iki sene süreyle devam etse de- bilhassa yıkım işleri sırasında ortaya çıkan gürültünün yoğun olduğunu belirtmiş, mahkemece bu sürenin (yıkım süresi) ise 45 gün olduğu tespit edilmiştir. Kiracıların, izin verilen  inşaat  sürelere  uyulmadığı  veya  inşaat  işinin  izin  verilen  çalışma saatleri dışında ifa edildiği gibi bir iddiaları bulunmamaktadır. Dolayısıyla, mahkemece,  45  günlük  yoğun  yıkım  sürecinde  dahi  gürültü  emisyonu açısından gerekli sınırların korunduğu ve kiralanan evin kullanım koşullarının etkilenmediği  kanaatine  varılmıştır.79 Bir  diğer  yönden,  kiracıların  sağlık açısından özel bir durumunun bulunmadığı, bu nedenle inşaat gürültüsünün etkili olduğu gündüz saatleri boyunca uyuma gereksinimlerinin bulunmadığı, dolayısıyla inşaat faaliyetleri sırasında kiralananın normal ve amacına uygun şekilde kullanımına aykırılık yaratacak bir durumun mevcut olmadığı tespit edilmiştir.80 Ayrıca, yargılama sırasında tespit edildiği üzere kiracıların yatak odası şantiyeden uzağa bakan taraftadır ve bu nedenle, gürültüye maruz kalma olasılıkları  da  daha  düşüktür.  Açıklanan  gerekçelerle,  kiracıların  inşaat gürültüsü nedeniyle kiralanan taşınmazın ayıplı hale geldiği iddiası –kiracı tarafından  bu  hususta  yeterli  kanıt  sunulamadığı  gerekçesiyle-  yerinde görülmemiş,  dolayısıyla  kira  bedelinde  indirim  hakkının  gündeme gelmeyeceği sonuç ve kanaatine varılmıştır.81     D. DEĞERLENDİRME Uzun  süreli  ya  da  süresiz  şekilde  akdedilen  konut  ve  işyeri  kira sözleşmelerinin sözleşmenin kurulduğu sırada kiralananın bulunduğu yerdeki                                                            77   Mietgericht Zürich, Urt. v. 27.10.2014, MD015-L/U. 78   Bahsi geçen sorunun ele alındığı somut olayın incelenmesi bakımından bkz. BGE, Urt. v. 31.07.2009 -  4A.281/2009 E. 3.2., MRA 1/10 s. 26 vd. 79   Mietgericht Zürich, Urt. v. 27.10.2014, MD015-L/U. 80   Mietgericht Zürich, Urt. v. 27.10.2014, MD015-L/U. 81   Mietgericht Zürich, Urt. v. 27.10.2014, MD015-L/U.  489Çiğdem İLERİ  YBHD 2021/1  çevresel koşulların ne şekilde değişeceğine ve buna karşın kiracı ve/veya kiraya verenin  nasıl  bir  hukuki  konumda  bulunacağına  ilişkin  olarak  kira sözleşmesinde açık ya da zımni herhangi bir düzenlemeye rastlanması düşük bir olasılıktır. Ülkemizde çevresel şartlar sıklıkla değişmekte, özellikle nüfusu giderek  artan  şehirlerde  sakin  ve  sessiz  bir  semtte  olduğu  düşünülerek kiralanan  bir  konut,  yalnızca  birkaç  sene  içerisinde  adeta  bir  metropol merkezi  haline  gelebilmektedir.  Bir  diğer  ifadeyle,  kiralananın  dâhil bulunduğu çevresel şartlar öngörülemez biçimde hızla değişmektedir ki bu durumun da kira sözleşmesinin kurulduğu sırada düşünülerek sözleşmede hükme bağlanması beklenebilir bir durum değildir. Dolayısıyla akdedilen kira sözleşmesinde çoğunlukla bir düzenleme bulunmayacağı göz önüne alınarak, çevresel  koşulların  bilhassa  gürültü  nedeniyle  kira  sözleşmesinin kurulmasından sonra değişmesi durumunda ayıptan doğan seçimlik hakların nasıl ve hangi şartlarda gündeme geleceğinin belirlenmesi gerekir.  Yukarıda açıklandığı gibi Alman hukukunda  çevresel ayıp  olarak ele alınılan kavram, Türk hukukunda karşımıza manevi ayıp üst başlığı olarak çıkmakta ve bu bağlamda değerlendirilmektedir. En geniş ifadesiyle kira sözleşmesinin akdedilmesinden bir süre sonra çevresel koşulların öngörülemeyen bir şekilde değişmesi durumunda -bilhassa burada ele alındığı üzere kiralananın yakınında gerçekleşen ve kiralananın kullanımı etkileyen gürültü sorunu söz konusu olduğunda- kural olarak ve elbette  şartları  varsa  Türk  Borçlar  Kanununun  305/2  hükmü  uyarınca kiralanın  sonradan  ayıplı  gelmesi  nedeniyle,  kiracının  kanundan  doğan seçimlik haklarını kullanması söz konusu olabilecektir.  Elbette  kabul  edilmelidir  ki  bir  konut  ya  da  çatılı  işyeri  kira sözleşmesinde, kiralananın bulunduğu yer ve ait olduğu çevrenin özellikleri sözleşme  şartlarının  belirlenmesinde  önemli  bir  rol  oynamaktadır.  Hatta kiralananın  bulunduğu  yerdeki  çevresel  koşullar  kimi  zaman  kiracı bakımından sözleşmenin yapılıp yapılmaması ayrımına götürecek kadar güçlü bir  saik  teşkil  edebilmektedir.  Kiraladığı  evin  sakin  ve  sessiz  bir  muhitte bulunduğu varsayımıyla bir kira sözleşmesi akdeden kişi, inşaat sektörünün özellikle  büyük  şehirlerdeki  hızlı  faaliyetleri  sonucunda,  inşaat  çalışmaları boyunca –esasında geçici olarak- gürültü sorununa maruz kalabileceği gibi,  490YBHD 2021/1  Çiğdem İLERİ  kiraladığı yerin zaman içinde bir şehir merkezine gelmesi neticesinde daimi şekilde gürültü sorunundan muzdarip hale de gelebilir. Kısacası, kiralananın ait olduğu çevresel koşulların -bilhassa gürültü emisyonu özelinde- değişmesi durumunda kiralananın ayıplı hale gelip gelmeyeceği ve bu soruya olumlu yanıt verilebilirse kiralananın ayıplı hale gelmesinden doğan seçimlik hakların nasıl ve ne şekilde kullanılabileceği tespit edilmelidir.  En  genel  şekilde  belirtmek  gerekir  ki  yukarıda  ifade  edildiği üzere; kiraya veren, kiralananı Türk Borçlar Kanununun 305/2 maddesi gereğince kira  sözleşmesinin  akdedilmesinden  sonra  ve  kira  süresi  boyunca sözleşmedeki kullanım amacına uygun şekilde bulundurmakla yükümlüdür. Bu  bağlamda  yine  Alman  Federal  Mahkemesinin  1966  yılına  ait  bir kararında işaret edildiği gibi, kiralananın sözleşmede öngörülmüş kullanım amacına  uygun  bulundurma  yükümlülüğünün  kapsamına  3.  kişilerin sebebiyet verdiği rahatsız edici davranış ve olguların engellenmesi olgusunun da dâhil olduğu ileri sürülebilir. Ancak açıkça ifade etmek gerekirse, çevresel koşulların çoğunlukla kiraya verenin kontrolünde olmadığı ve hızla değiştiği bilhassa büyük şehirlerde, kiraya verenin ayıba karşı tekeffül sorumluluğunu bu kapsamda geniş tutmak adil bir yaklaşım olmayacaktır.  Yukarıda Alman ve Türk-İsviçre hukuklarının ele alınması bölümünde değinilen   kiralananın  kullanım  amacının  ve  (çevresel)  özelliklerinin sözleşmede açık ya da zımni şekilde belirlenmesi zorunluluğu  bakımından ise Alman Federal Mahkemesi tarafından; kiracının kiralanana ilişkin birtakım taleplerini kiraya verene bildirmesinin yeterli olmadığı, kiraya verenin de bir şekilde bu taleplere olumlu yanıt vermesi gerektiği ileri sürülmektedir ki bu bakış  açısı,  kiraya  verenin  yukarıda  değinilen  geniş  sorumluluğunun sınırlandırılması ve çerçevesinin belirlenmesinde önemli bir kıstas olacaktır. Bu  kapsamda,  kiralananın  kullanım  amacına  ve  kira  koşullarına  ilişkin karşılıklı  bir  zımni  ya  da  açık  irade  uyuşması  bulunmadıkça,  kiracının kiralananın  niteliklerine  ilişkin  tek  taraflı  beklentileri,  bu  beklentilere aykırılığın  ortaya  çıkması  durumunda  kiraya  verenin  ayıba  karşı  tekeffül                                                            82   BGH, Urt. v. 23.02.1966 - VIII ZR 63/64  MDR 1966, s. 497. 83   BGH, Urt. v. 23.09.2009 - VIII ZR 300/08, NZM 2009, s. 855.  491Çiğdem İLERİ  YBHD 2021/1  sorumluluğunu doğurmayacaktır. Örneğin, İstanbul ya da Ankara gibi büyük bir şehrin nispeten sakin bir muhitinde de olsa ev kiralayan bir kişinin, kira sözleşmesi  akdedilirken  mevcut  olmayan  ancak  kira  sözleşmesi  sırasında ortaya çıkan, kiralanan konutun çevresindeki -belli bir süre devam eden ya da kiralananın çevresel koşullarını kısmen ya da tamamen değiştirecek kadar uzun süren/ devamlılık arz eden- inşaat faaliyetleri, yol yapım çalışmaları ya da artan trafik gürültüsü nedeniyle kiralananın ayıplı hale geldiği iddiasının geçerli olması için kira sözleşmesinde açık ya da zımni şekilde sözleşmenin kuruluş  aşamasındaki  çevresel  koşulların  kira  sözleşmesi  boyunca  devam edeceği şeklinde bir sözleşme hükmünün bulunması gerekmektedir.84  Alman Federal Mahkemesi nin Bolzplatz kararında işaret edildiği üzere; sözleşmede tarafların kiralananın niteliklerine ve kullanım amacına yönelik açık ya da zımni bir irade uyuşmasına varıp varmadıklarının tespit edilmesi bakımından  aranan  şart  şu  olmalıdır:  Kiracı,  sözleşmenin  kuruluşu aşamasındaki  çevresel  koşulların  kira  sözleşmesi  boyunca  devam  edeceği hususunun kiralananın kullanım amacı bakımından belirleyici ve vazgeçilmez bir kıstas teşkil ettiğini açık ya da zımni şekilde kiraya verene bildirmeli ve bu durum, kiraya veren tarafınca da kabul edilmelidir.  Böylesi  açık  ya  da  zımni  bir  irade  uyuşmasının  bulunmaması durumunda,  kira  sözleşmesinin  kurulduğu  sırada  mevcut  olan  çevresel koşulların sözleşme devam ederken değişmesi halinde (çevresel ya da manevi) ayıptan söz edip edilemeyeceğinin bu aşamada tespit edilmesi gerekir.  Yukarıda  ifade  edildiği  üzere,  nasıl  ki  kiraya  verenin  kiralananın sözleşmede  öngörülmüş  kullanım  amacına  uygun  bulundurma yükümlülüğünün  3.  kişilerin  sebebiyet  verdiği  rahatsız  edici  davranış  ve olguların engellenmesini de kapsamına aldığı şeklinde bir yaklaşım, kiraya veren  bakımından  haksız  bir  tutum  ise,  aynı  şekilde  kiracının  kira sözleşmesinin  başındaki  çevresel  koşulların  kira  süresi  boyunca değişmeyeceğini  ummasının  asla  mümkün  olmadığını  söylemek  de  kiracı                                                            84   Konuya ilişkin ayrıca bkz. Gsell, Beate (2016)  (Negative) Beschaffenheitsvereinbarung und Mangelkenntnis im Mietrecht , NZM 2016, s. 708 vd.  492YBHD 2021/1  Çiğdem İLERİ  bakımından  mutlak  bir  adaletsizlik  yaratacaktır.  Bir  başka  açıdan;  Alman Federal Mahkeme sinin Bolzplatz kararında, kiraya verenin kira sözleşmesinin başındaki çevresel koşulların sözleşme boyunca devam edeceği şeklinde bir taahhüt  vermesi  durumunun,  yerine  getirilmesi  fiilen  veya  en  azından ekonomik  olarak  imkânsız  nitelikteki  bir  edimin  üstlenilmesi  anlamına geleceği ve bu açıdan geçerli olamayacağı ifade edilmiştir.85  Kiralananın  niteliklerine  ilişkin  açık  ya  da  zımni  bir  belirlemenin bulunmadığı durumlarda, sözleşmesel kullanım amacının ve bilhassa çevresel koşulların kiralananın kullanım amacına etkisinin dürüstlük kuralı uyarınca tespit edilmesi gerekir. Bu kapsamda, tarafların dürüstlük kuralı uyarınca, muhtemel  çevresel  koşul  değişikliklerinin  de  kiraya  verenin  kiralananı kullanım  amacına  uygun  şekilde  bulundurma  yükümlülüğü  kapsamında olmasını öngörüp öngörmediklerinin, bir diğer ifadeyle çevresel koşullarda değişiklik  olmasını  öngörselerdi,  bu  duruma  nasıl  bir  hukuki  sonuç bağlayacak idilerse bunun belirlenmesi icap etmektedir. Bu  hususta  Alman  Federal  Mahkemesince  de  haklı  olarak  ileri sürüldüğü üzere,86 dış faktörler nedeniyle ortaya çıkan rahatsız edici davranış ve olguların ayıp teşkil etmesi açısından nazara alınması gereken kriterlerden biri, kiraya verenin de benzer bir durumla karşı karşıya kalması durumunda söz  konusu  rahatsız  edici  olay  bakımından  kanundan  ve  komşuluk hukukundan doğan bir katlanma yükümlülüğünün bulunup bulunmadığının tespit edilmesi gerekir. Söz konusu yükümlülüğün değerlendirilmesi ve en nihayetinde, bu çalışmanın odak noktasını oluşturan 3. kişilerin sebebiyet verdiği  gürültü  kirliliği  nedeniyle  kiralanan  taşınmazın  ayıplı  hale  gelip gelmediği sorusunun cevaplandırılmasında, komşuluk hukukuna ilişkin Türk Medeni  Kanunu nun  730.  ile  737.  maddeleri  nazara  alınarak  gürültü emisyonunun kaynağı, yoğunluğu, süresi ve elbette kiralananın amaçlanan                                                            85   BGH, Urt. v. 29.04.2015 - VIII ZR 197/14, Rn. 42.  86   BGH, Urt. v. 29.04.2015 - VIII ZR 197/14, NJW 2015, s. 2177 vd.  493Çiğdem İLERİ  YBHD 2021/1  kullanımına etkileri araştırılmalı ve kiracının buna katlanma yükümlülüğü araştırılmalıdır.  İlk olarak, başlangıçta mevcut olmayıp kira süresi içerisinde değişen ve kiralananın kullanımı etkileyen çevresel koşullar -özellikle gürültü sorunu- bakımından  öncelikli  olarak  irdelenmesi  gereken  mesele,  söz  konusu değişikliğin  (gürültü  kirliliğinin)  ne  kadar  süreyle  devam  edeceği  ve  bu durumun ayıbın varlığı ve niteliği bakımından rol oynayıp oynamayacağıdır. Yukarıda belirtildiği üzere; Alman Federal Mahkemesinin meşhur Bolzplatz kararı,  futbol  sahasından  gelen  gürültü  nedeniyle  ayıbın  mevcudiyetinin değerlendirilmesinde,  zamansal  unsur  nazara  alınmamış  ve  bu  durum, eleştirilere  konu  olmuştur.  Bolzplatz  kararına  konu  olan  somut  olayda, gürültü  sorunu  süresiz  şekilde  ortaya  çıkmış,  ancak  gürültünün  süresi bakımından  kararda  herhangi  bir  değerlendirme  yapılmamış,  bir  diğer ifadeyle, gürültünün geçici ya da sürekli olmasının ayıbın varlığı bakımından bir kriter teşkil edip etmeyeceği üzerinde durulmamıştır. Bu kıstas, Bolzplatz kararından sonraki yıllarda çeşitli Alman mahkeme kararlarına konu olmuş, bu  kararlarda  zamansal  ölçüte  ilişkin  yapılan  değerlendirmeler  de  yine öğretide eleştirilere maruz kalmıştır.87 Esasen ifade etmek gerekir ki çevresel gürültü  emisyonunun  zamansal  boyutu  (süreklilik  arz  edip  etmemesi  ve kiralananın  çevresel  koşullarını  daimi  şekilde  değiştirip  değiştirmemesi meselesi), ayıbın ağırlığı bakımından bir rol oynayabilir ki bu durum da ancak bu sorunun vukuu bulduğu somut olayda, ancak o somut durumun şartları nazara  alınarak  bir değerlendirmeye  tabi  tutulabilir.  Kiralananın  kullanım amacına ve koşullarına somut etkileri araştırılmadan, yalnızca gürültünün kısa ya  da  uzun  süreli  olup  olmamasına  bakılarak  kiralananın  ayıplı  olup olmadığına karar verilmesi mümkün değildir. En nihayetinde, gürültünün süresi, kanunun ayıbın varlığı bakımından aradığı temel şart olan kiralananın kullanımının etkilenmesi bakımından elbette ki önem taşır. Ancak bununla birlikte;  Alman  yargı  kararları  ve  öğretisinde  yapılan  değerlendirmelerin                                                            87   Detaylı bilgi için bkz. yukarıda IV.B. bölümü s. 7 vd. (Ayrıca bkz. Selk (2019), s. 126 vd.).  494YBHD 2021/1  Çiğdem İLERİ  aksine, ayıbın kısa ya da uzun süreli olması halinde, tek kıstas olarak bu durum  nazara  alınıp  doğrudan  doğruya  ayıbın  mevcut  olup  olmayacağı söylenemez.  Bir örnekle açıklamak gerekirse; kiralanan bir taşınmazın yanındaki boş arazide  inşaat  çalışmalarının  başlaması  ve  şantiye  alanından  gelen  yoğun çevresel  gürültü  emisyonu  nedeniyle  kiralananın  kullanımının  etkilenmesi halinde, inşaatın ne kadar süre devam edeceğinin anlamı, önemli ya da önemli olmayan ayıp değerlendirmesi açısından ortaya çıkmaktadır.  İnşaat gürültüsünün kısa süreli etkili olması veya sona eriş zamanının bilinmesi  ya  da  bilinebilir  nitelik  taşıması,  kiralananın  ayıplı  olmaması sonucunu  doğurmayacaktır.  Yukarıda  değinildiği  üzere,  Berlin  Eyalet Mahkemesinin 2016 yılında vermiş olduğu hükmün, Bolzplatz kararına konu olan somut olayda dahi kiracının daimi şekilde değişmiş çevresel koşullara ve gürültü emisyonuna katlanmak zorunda oluşu karşısında, kısa süreli (karara göre 2 yıla kadar) inşaat gürültüsüne maruz kalan kiracı daha iyi bir hukuki pozisyona  sokularak,  bu  kiracıya  kira  bedelinde  indirim  hakkı  tanıması sebebiyle  eleştirilmesi  yerinde  değildir.  Bu  noktada,  kiracıların  çevre koşullarının  daimi  şekilde  değişmesi  (örneğin  kiralanan  taşınmazın yakınından geçen tali yolun zaman içerisinde işlek bir ana yol haline gelmesi ya  da  kiralananın  yakınına  bir  fabrika,  sanayi  tesisi  vs.  inşa  edilmesi) durumunda, sürekli hale gelen yeni çevresel koşula katlanması gerektiği gibi bir tutum da haksız olacaktır. Böylesi bir durumda değerlendirme, önemliönemli  olmayan  ayıp  kıstasına  göre  yapılmalıdır.  Kiralananın  çevresel koşullarını  tamamıyla  değiştiren/  etkileyen  daimi  gürültü  kirliliğinin, kiralananın kullanımını engellemeyen ancak yine de kiracının kullanıma bağlı umduğu  edim  yararına  ulaşmasını  engelleyen  (önemli  olmayan)  ayıp tanımının kapsamını aşması ve esasen kiracının ve ailesinin sağlığını tehlikeye atan,  sözleşmede  öngörülen  kullanım  amacına  uygun  şekilde  kiralananın kullanımını  imkânsızlaştıran  bir  hal  alması  da  kuvvetle  muhtemeldir.  Bu                                                            88   Selk (2019), s. 122.   495Çiğdem İLERİ  YBHD 2021/1  durumda da kiracının, ayıp oranında kira bedelinde indirim talep etmesi mümkün olabileceği gibi, Türk Borçlar Kanunu nun 306/2. maddesi uyarınca kira sözleşmesinin feshi de gündeme gelebilecektir.  Gürültünün süresinin (kısa süreli ya da daimi şekilde gerçekleşmesinin) yanında, kiralananın çevresel gürültü nedeniyle ayıplı hale gelip gelmediği sorusuna yanıt aranırken dikkate alınması gereken bir diğer kriter, gürültünün yoğunluğu ve gerçekleşme sıklığı olmalıdır. İsviçre Federal Mahkemesinin yukarıda da ele alınan kararında belirtildiği üzere,89  kiralanan taşınmazın çevresinden  gelen  gürültü  emisyonunun  ayıp  teşkil  edebilmesi  için  bu sorunun  komşuluk  hukukunun  sınırlarını  aşan  ve  hayatın  olağan  akışına aykırı  bir  sıklık  ve  yoğunlukta  gerçekleşmesi  şartı  aranmalıdır.  Örneğin; gürültü  ve  benzeri  emisyonlar,  gece  gündüz/  aralıksız  şekilde  kiracı  ve ailesinin beden ve ruh sağlığını etkileyecek şiddet ve yoğunlukta devam ediyor ise elbette ki bu durumda, katlanma sınırlarını aşan ve kiralananın amaçlanan kullanımını (örneğin mesken olarak kullanımını) önemli ölçüde bozan bir ayıp  mevcuttur.  Böylesi  bir  ihtimalde,  ayıbın  düzeyi  nazara  alınarak  kira bedelinde indirim yapılabileceği gibi, kiracının mevcut (değişmiş) çevresel koşullarda kira sözleşmesine devam etmesinin kendisinden beklenemeyeceği durumda ise kira sözleşmesi feshedilebilir. Bu imkan, yalnızca kiralananın başlangıçta sakin bir semtte bulunup kira süresi içerisinde çevresel koşulların değişmesi durumunda değil, kiralanan yerin, görece hareketli ve gürültülü bir muhitte yer alması ve yine kira sözleşmesi devam ederken çevresel özelliklerin kiralananın  kullanımı  aksatır  bir  biçimde  değişmesi  halinde  de  geçerli olmalıdır.  Bunun ötesinde, kiralanın ayıplı hale geldiği iddiasının kabul görmesi açısından mevcudiyeti aranan bir diğer kıstas, kiralananın kullanımının somut olarak  etkilenmesidir,  bir  diğer  ifadeyle  yalnızca  farazi  değerlendirmeler nazara alınmamalı, çevresel gürültünün nedeniyle kiralananın kullanım amacı etkilenmiş veyahut kiracı ve ailesinin sağlıkları bu sebeple gerçekten bozulmuş                                                            89   Bkz. yukarıda s. 478.  496YBHD 2021/1  Çiğdem İLERİ  olmalıdır. Bu hususta verilebilecek en güzel örnek; yukarıda değinilen İsviçre Federal  Mahkeme  kararında  işaret  edilen,90 çevresel  gürültü  emisyonunun gündüz saatlerinde gerçekleşmesi durumudur. İnşaat gürültüsünün yalnızca gün  içerisinde  mesai  saatleri  içerisinde  devam  etmesi,  anılan  saat  aralığı içerisinde  de kiracı ve  ailesinin  evde bulunmaması  durumunda,  kiracının inşaat gürültüsü nedeniyle kira bedelinde indirim yapılması talebi yerinde değildir çünkü değinildiği üzere, gürültü farazi değerlendirmelere göre ne kadar  yoğun  ve  rahatsız  edici  olursa  olsun,  kiracının  somut  olarak  bu durumdan etkilenmesi gibi bir durum söz konusu değildir.  Unutulmamalıdır ki kiralananın çevresel gürültü nedeniyle ayıplı hale geldiği iddiası sorgulanırken yukarıda anılan kriterler nazara alınmalı ve bu kıstaslar, her zaman somut olayın özellikleri, kiralananın mevcut konumu ile kiracı (ve ailesinin) kişisel özellikleri dikkate alınarak değerlendirilmelidir.  Kiralananın çevresel gürültü nedeniyle ayıplı duruma gelmesi halinde, kira bedelinde hangi oranda indirim yapılacağı meselesi de değerlendirilmesi gereken  bir  husustur.  Gürültü  nedeniyle  kiralananın  ayıplı  hale  gelmesi, İsviçre yargı kararlarına sıklıkla konu olmuş ve ayıp neticesinde kira bedelinde ne kadar indirim yapılması gerektiği, somut olayın şartları ve ayıbın etkileri nazara alınarak değerlendirilmiştir. Bu konuya ilişkin olarak İsviçre Kiracılar Birliğinin (Mieterinnen- & Mieterverband – MV), kiralananın herhangi bir nedenle ayıplı olması durumunda, yargı kararlarında kira bedelinde istikrar kazanmış  şekilde  hangi  oranda  indirimin  öngörülüp  hükme  bağlandığını listeleyen  2015  yılında  yayımlanmış  bilgi  notu,91 bu  açıdan  Türk  hukuku bakımından da benzer olaylarda kira bedelinde indirim oranının belirlenmesi yönünden örnek olabilecek niteliktedir. Söz konusu bilgi notunda işaret edilen kimi kararlara göre; kiralananın karşısındaki inşaat şantiyesindeki ortalama bir  ay  süren  betonlama  çalışmalarının  sebebiyet  verdiği  gürültü  sorunu                                                            90   Bkz. yukarıda s. 479. 91   Mieterinnen- & Mieterverband – MV Schweiz, Merkblatt für Mieterinnen und Mieter, Gerichtsentscheide: Mietzinsreduktion bei Mängeln, März 2015.  497Çiğdem İLERİ  YBHD 2021/1  nedeniyle kira bedelinde %10-15 oranında indirim, kiralananın taşınmazın yanında  faaliyete  geçen  konut  projesi  inşaatından  kaynaklanan  gürültü dolayısıyla –somut olayın şartlarına göre- % 15-50 oranında indirim, daha spesifik şekilde, kiralananın 40-50 metre uzağında yer alan şantiyeden iki buçuk sene süresince devam eden inşaat çalışmalarından doğan yoğun gürültü nedeniyle %16 oranda indirim yapılabileceği öngörülmüştür.  İspat yükü bakımından; kiralananın ayıplı hale geldiği iddiasını ileri sürerek kira indirimi ya da şartları halinde kira sözleşmesinin feshini talep eden  kiracı,  Türk  Medeni  Kanununun  6.  maddesi  uyarınca  kiralanan taşınmazın koşullarının sözleşmeye bağlı kullanıma uygun olmadığını, ayıbın ortaya çıktığını ve somut olaya göre, taşınmazın kullanımının kendisi için çekilmez hale geldiğini kanıtlamalıdır.  Son  olarak;  sözleşmenin  kuruluş  aşamasında  kiralanan  taşınmazın kullanımı etkileyecek niteliği haiz çevresel gürültü hâlihazırda mevcutsa ve kiracı bu durumu bilerek sözleşmeyi akdediyorsa, kiracı, kural olarak, ayıp iddiasında bulunamayacaktır.92 Bununla birlikte, kira sözleşmesinin başında belli düzeyde mevcut ve kiralananın kullanımını etkileyen nitelikte olup kiracı tarafından göze alınarak kabul edilen çevresel gürültünün, sözleşme devam ederken şiddeti ve yoğunluğunun artması ve kiracı tarafından göze alınan halini aşması durumunda kiralananın yine Türk Borçlar Kanununun 305/2 maddesi  uyarınca  sonradan  ayıplı  hale  geldiği  ileri  sürülebilecektir.  Öte yandan; kiracının sözleşmenin başında farkında olduğu ve hoş göreceğini düşündüğü çevresel gürültünün şiddeti ve sıklığında bir değişiklik olmasa da, zamanla  kiracı  bakımından  –sürekli  aynı  gürültüye  maruz  kalınması durumunun- katlanılamaz bir hal alması durumunda, kiralanın ayıplı hale geldiğinden söz edilemeyecek olsa da, şartlarının varlığı halinde, sözleşmenin önemli sebeplerle Türk Borçlar Kanununun 331. maddesi uyarınca olağanüstü                                                            92   Kammergericht Berlin, Urt. v. 03.06.2002 — 8 U 74/01, GE 2003, s. 115; Bayerisches Oberstes Landesgericht, Urt. v. 04.02.1987 — RE-Miet 2/86, NJW 1987, s. 1950. Ayrıca bkz. Gümüş (2012), s. 95.   498YBHD 2021/1  Çiğdem İLERİ  feshi  gündeme  gelebilecektir.  Bu  kapsamda;  çevresel  gürültünün  zaman içerisinde kiracının katlanma ve hoşgörü sınırlarını aşan, bedensel ve zihinsel sağlığını Medeni Kanun un 23/2 maddesi uyarınca kısıtlayan bir hal alması, en nihayetinde kira ilişkisinin  devamını  çekilmez  hale  getirmesi  durumunda; kiracının  Türk  Borçlar  Kanununun  331.  maddesi  uyarınca  sözleşmeyi feshetmesi mümkün olacaktır.93    SONUÇ  Konut ve çatılı işyerlerinin kiralanması bakımından da nazara alınacak Türk Borçlar Kanununun 305. maddesine göre, kiralananın sonradan ayıplı hale  gelmesi  durumunda  kiraya  verenin  ayıba  karşı  tekeffül  sorumluluğu bulunmaktadır. Bir diğer ifadeyle; kiraya veren, kiralanan yeri kira süresi boyunca  kullanım  amacına  uygun  bulundurmakla  yükümlüdür.  Bu yükümlülüğün kapsamının belirlenmesinde, ele alınması gereken hususlardan biri ise kira sözleşmesinin başında mevcut olan çevresel koşulların (bilhassa çevresel gürültü emisyonu sebebiyle) değişmesi halinde kiralananın ayıplı hale gelip gelmeyeceği ve gelirse, ayıptan doğan seçimlik hakların ne şekilde ve hangi kıstaslar uyarınca uygulanacağının belirlenmesi meselesidir.  Türk hukukunda çevresel gürültü nedeniyle kiralananın sonradan ayıplı hale gelmesi konusunda, söz konusu temayı detaylıca ele alan bir yargı kararı ya da öğreti kaynağı bulunmasa da, ifade edildiği üzere meseleyi çok boyutlu şekilde inceleyen başta Bolzplatz kararı olmak üzere Alman yargı kararları, öğreti görüşleri ve İsviçre mahkeme içtihatları Türk hukuku açısından da yol gösterici  durumdadır.  Söz  konusu  kararlar  ve  öğreti  kaynakları,  yukarıda detaylıca  sunulmuş,  aynı  zamanda  bunlara  yönelik  çeşitli  eleştiriler  de gerekçeleriyle izah edilmeye çalışılmıştır.                                                             93   Kira  sözleşmesinin  önemli  sebeplerle  olağanüstü  feshi  ve  şartları  bakımından  detaylı açıklama için bkz. Şahin, Turan (2019)  Kira Sözleşmesinin Önemli Sebeplerle Olağanüstü Feshi (TBK m. 331) , Ankara Üniversitesi Hukuk Fakültesi Dergisi, C: 68, s. 337-359.  499Çiğdem İLERİ  YBHD 2021/1  Gürültü  sorunu  nedeniyle  kiralananın  ayıplı  hale  gelip  gelmediği araştırması  yapılırken,  önemli  ayıp  –  önemli  olmayan  ayıp  kriteri  temel alınarak, somut olayın nitelikleri özelinde söz konusu kıstasın değerlendirme şartları incelenmelidir. Bir diğer ifadeyle; gürültü sorununun kiralananı ayıplı hale getirdiğinden ve önemli olmayan ya da önemli ayıbın varlığından söz edilebilmesi  için  gürültünün  süresi,  yoğunluğu,  uzaklığı  vb.  somut  olaya ilişkin  kıstaslar  göz  önüne  alınarak,  en  nihayetinde  kiracı  (ve  ailesinin) çevresel  gürültü  emisyonundan  somut  olarak  etkilenip  etkilenmediğinin değerlendirilmesi icap etmektedir.    Ayıbın varlığının kabulü halinde ise somut olayda ayıbın ağırlığı tespit edilerek kira bedelinde indirim hakkı kullanılabileceği gibi, çevresel gürültü emisyonunun kiralananın kullanımını çekilmez hale getirdiğinin ispatlanması halinde kira sözleşmesinin feshedilmesi de mümkün olabilecektir.     500YBHD 2021/1  Çiğdem İLERİ",
     "Kaynakça": "Aral, Fahrettin/ Ayrancı, Hasan (2020) Borçlar Hukuku Özel Borç İlişkileri, 13. Baskı, Ankara, Yetkin Yayıncılık. Arbek, Ömer (2005) Satım Konusu Ayıplı Malın Tamir Edilmesi, Ankara, Yetkin Yayıncılık.  Börstinghaus,  Ulf  (2018)   Die  aktuelle  Rechtsprechung  des  BGH  zum Mietrecht , NZM 2018, s. 529 543.  Bruns, Patrick (2017)  Anmerkung zu BGH, Beschl. vom 21.2.2017 – VIII ZR 1/16 , NJW 2017, s. 1879. Corboz, Bernard (1979) Les défauts de la chose louee, Semaine judiciaire.  Eisenschmid,  Norbert  (2016)   Neuere  Entwicklungen  beim  BGH  zum Mietminderungsrecht bei Umfeldmängeln , NZM 2016, s. 841 848. Eren, Fikret (2020) Borçlar Hukuku Özel Hükümler, 8. Baskı, Ankara, Yetkin Yayıncılık. Gsell,  Beate  (2016)   (Negative)  Beschaffenheitsvereinbarung  und Mangelkenntnis im Mietrecht , NZM 2016, s. 702 711. Gümüş, Mustafa Alper (2018) Borçlar Hukuku Özel Hükümler Cilt I, 3. Baskı, İstanbul, Vedat Kitapçılık.  Gümüş, Mustafa Alper (2012)  Yeni  6098 Sayılı Türk Borçlar Kanuna Göre Kira Sözleşmesi, İstanbul, Vedat Kitapçılık.  İnceoğlu,  M.  Murat  (2014)  Kira  Hukuku  Cilt  1,  İstanbul, On  İki  Levha Yayıncılık.  501Çiğdem İLERİ  YBHD 2021/1  Nuhoğlu, Beyza (2013)  Türk Borçlar Kanunu na Göre Kiraya Verenin Ayıba Karşı Tekeffül Borcu  (Yüksek Lisans), Bahçeşehir Üniversitesi, Sosyal Bilimler Enstitüsü. Oftinger, Karl (1959) Entwicklungen im Recht der Lärmbekämpfung, SJZ. Selk, Michael (2015)  Baulücke, Baulärm & Co. im Mietverhältnis und kein Ende , NZM 2015, s. 855 874.  Selk,  Michael  (2019)   Der  „Bolzplatz   ist  überall:  Umfeld   und Umweltmängel im Mietrecht , NZM 2019, s. 113 132. Suilmann,  Martin  (2017)   Zur  Darlegungs   und  Beweislast  bei  einer Mietminderung  aufgrund  von  Lärmbelästigungen ,  MietRB  2017,  s. 152 160. Şahin, Turan (2019)  Kira Sözleşmesinin Önemli Sebeplerle Olağanüstü Feshi (TBK m. 331) , Ankara Üniversitesi Hukuk Fakültesi Dergisi, C: 68, s. 337 359. Tandoğan, Haluk (2008) Borçlar Hukuku Özel Borç İlişkileri C.1/2, 4. Baskı, İstanbul, Vedat Kitapçılık.  Üçer, Mehmet/ Meriç, Nedim (2014)  Kiracının Tacir Olması Durumunda Kiraya Verenin Ayıptan Sorumluluğunun Kapsamı , Dicle Üniversitesi Hukuk Fakültesi Dergisi, C: 19, s. 30 31. Yavuz, Cevdet/ Acar, Faruk/ Özen, Burak (2019) Borçlar Hukuku Dersleri (Özel Hükümler), 16. Baskı, İstanbul, Beta Yayınları. Zevkliler,  Aydın/  Gökyayla,  Emre  (2020)  Borçlar  Hukuku  Özel  Borç İlişkileri, 20. Baskı, Ankara, Turhan Kitabevi Yayınları.   502"
}