{
     "Tip": "Makale",
     "Dergi İsmi": "Gazi Üniversitesi Hukuk Fakültesi Dergisi",
     "Üniversite İsmi": "",
     "Gün": "",
     "Ay": "",
     "Yıl": "2016",
     "Cilt": "20",
     "Sayı": "1",
     "Başlık": "TÜRK HUKUKUNDA İZAHNAMEDEN DOĞAN HUKUKİSORUMLULUĞUN ESASLARI",
     "Title": "THE BASICS OF CIVIL LIABILITY FROM PROSPECTUS IN TURKISH LAW",
     "Yazar İsmi": [
          "Gökçen TURAN"
     ],
     "Danışman İsmi": "",
     "Anahtar Kelimeler": [
          "İzahname",
          "izahnameden doğan sorumluluk",
          "kamuyu aydınlatma"
     ],
     "Keywords": [
          "prospectus",
          "civil liability from prospectus",
          "disclosure"
     ],
     "Özet": "Bazı modern hukuk sistemlerinde olduğu gibi, Türk hukukunda da izahnameden doğan hukuki sorumluluk özel olarak düzenlenmiştir. 6362 sayılı Sermaye Piyasası Kanunu m.10 hükmünde yer alan bu düzenleme uyarınca, izahnamedeki yanlış, yanıltıcı veya eksik bilgilerden doğan zararlardan öncelikle ihraççı sorumludur. İhraççının bu sorumluluğu kusura dayanmayan bir sorumluluktur. Bununla birlikte, ihraççının yönetim kurulu üyeleri ile aracı kuruluşa da, zararın ihraççıdan tazmin edilemediği hallerde sorumluluk yüklenmiştir. Bu çerçevede onlar ancak kusurlarına ve durumun gereklerine göre zarar kendilerine yükletilebildiği ölçüde sorumludurlar. Farklılaştırılmış müteselsil sorumluluk olarak adlandırılan bu sorumluluk rejimi, anonim ortaklık yönetim kurulu üyelerinin sorumluluğu hakkındaki TTK m.557 hükmünden alınmıştır. Farklılaştırılmış teselsül, müteselsil sorumluluğa nazaran sorumlular arasında daha adil bir sorumluluk paylaşımını sağlamaktadır. Sonuç olarak Türk hukukunda izahname sorumluluğunun, AB Direktifindeki ilkelere ve çağdaş yaklaşımlara uygun olarak, yatırımcı haklarını koruyacak şekilde düzenlendiği söylenebilir. Anahtar  Kelimeler:  İzahname,  izahnameden  doğan  sorumluluk,  kamuyu aydınlatma THE BASICS OF CIVIL LIABILITY FROM PROSPECTUS IN TURKISH LAW ABSTRACT As some modern law systems, civil liability from prospectus is specially regulated in Turkish Law. According to this regulation laid in the Article 10 of the Capital Markets Law of Turkey,  No: 6362, issuer is firstly liable for the losses arising from the inaccurate, misleading and incomplete information included in the prospectus. The liability of issuer is an absolute liability, not based on fault. However, the members of the board of directors of the issuer and the intermediary institution have been held liable in case when the loss cannot be compensated by the issuer. In this framework, they are liable to the extent of their fault and to the extent the losses can be attributed to them according to the necessities of the situation. This liability regime, called diﬀ erentiated joint liability, is excerpted from the Article 557 of Turkish Commercial Code, regarding liability of the members of the board of directors in  Dr., Sermaye Piyasası Kurulu Hukuk İşleri Dairesi, Başuzman Hukukçu. Gazi Üniversitesi Hukuk Fakültesi Dergisi C. XX, Y. 2016, Sa. 1 191Türk Hukukunda İzahnameden Doğan Hukuki Sorumluluğun Esasları joint stock companies. The principle of diﬀ erentiated solidarity, compared with joint liability, provide to apportion liability more fairly among responsible persons. Consequently, it can be said that prospectus liability is regulated in Turkish law in according with the EU Directive and contemporary approaches, including protective provisions for investors. Keywords: prospectus, civil liability from prospectus, disclosure. I. GİRİŞ Sermaye piyasalarının işleyişi temel olarak sermaye piyasası araçlarının ihracına, başka deyişle bu yolla birincil piyasadan fon toplanmasına ve ihraç edilen sermaye piyasası araçlarının ikincil piyasada işlem görmesine (tedavül etmesine) dayanır. Sermaye piyasası araçlarının ihracında satışa arz edilen şey, paylar ve borçlanma araçları gibi finansal enstrümanlar olup, bunlar tamamen ihraççı şirketin faaliyet ve kârlılığına, kısaca mali durumuna göre değeri belirlenen (fiyatı hesaplanan) varlıklardır. Bu nedenle, yatırımcıların sağlıklı karar verebilmesi açısından, ihraççının finansal durumu hakkında doğru ve eksiksiz bilgilenmeleri önemlidir. İşte sermaye piyasası araçlarının halka arz yoluyla ihracında ihraççı, gerek kendi mali durumuyla gerekse ihraç edilen araçla ilgili tüm bilgileri izahname ile kamuya duyurur. Bu bakımdan izahnamenin, halka arz esnasında kamuyu aydınlatmanın temelini oluşturduğu söylenebilir. Sermaye piyasası araçlarının halka arzında, modern hukuk düzenlerinde kabul  edilen  yaklaşım  kamuyu  aydınlatma  sistemi  olup,  izin  sistemine alternatif bu sistemde, yetkili kamu otoritesinin görevi, ihraççı ve ihraç edilen araçla ilgili önemli tüm bilgilerin yatırımcılara eksiksiz olarak ulaşmasını sağlamakla sınırlıdır. Buna göre, ihraççı hakkında gerekli bilgilere doğru ve eksiksiz olarak ulaşan yatırımcının, bu bilgiler doğrultusunda verdiği yatırım kararının riski kendisine aittir. 1992 yılında 2499 sayılı Kanun da yapılan değişiklikle Türk hukukunda da kabul edilen bu sistem, 6362 sayılı Sermaye Piyasası Kanunu (SPK) nda izahnamenin onaylanması adıyla halen geçerlidir. SPK m.4 hükmü uyarınca, ihraç edilecek sermaye piyasası araçlarının halka arz edilebilmesi için hazırlanan izahnamenin Sermaye Piyasası Kurulu (SPKr ya da Kurul) tarafından onaylanması gerekmektedir. Kurul, izahnamede yer alan bilgilerin tutarlı, anlaşılabilir ve belirlenen izahname standartlarına göre eksiksiz olduğunu tespit etmesi halinde izahnamenin onaylanmasına karar verir.  192 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN Modern hukuk düzenlerinin birçoğunda, izahnamede açıklanan bilgilerin yanlış, yanıltıcı ve eksik olmasından zarara uğrayan yatırımcıların zararlarının tazminine  ilişkin  hukuki  sorumluluk  hükümlerine  yer  verilmiştir.  Türk hukukunda bu sorumluluk SPK nın 10 ve 32. maddelerinde düzenlenmektedir. İşbu  makalede,  izahname  ve  izahname  sorumluluğunun  tarihsel  gelişimi hakkında  genel  bilgiler  verildikten  sonra,  Türk  hukukunda  izahnameden doğan sorumluluğun nasıl düzenlendiği açıklanmaya çalışılacaktır. II. İZAHNAME HAKKINDA GENEL BİLGİLER A. Tanımı, İçeriği ve İşlevi Yabancı literatürdeki karşılığı prospectus, prospekt” olan izahname, finans alanındaki teknik anlamı itibariyle menkul kıymet ihracında bir kamuyu aydınlatma vasıtasıdır. İhraççı bu vasıtayla kendisini yatırımcılara tanıtır. Bu anlamda izahnamenin bir bakıma şirketin genel ekonomik durumu hakkında bir fotoğraf sunduğu söylenebilir. İzahnamede, yatırımcının, ihraççının güncel durumunu gerçekçi bir şekilde anlayabilmesine yarayacak bilgiler bulunur. Bu kapsamda örneğin şirketin sermayesi, ortaklık yapısı, yöneticileri, faaliyet alanı, sürdürdüğü ticari faaliyetleri, ileriye dönük yatırımları, yatırım planları, finansal tabloları, sahip olduğu gayrimenkuller, taraf olduğu önemli davalar gibi bilgiler izahnamede yer alır1. İzahname, içeriğinde yer alan bilgilerin -yatırımcıların karar vermesinde- taşıdığı önem sebebiyle, bu bilgilerin gerçeğe uygun ve eksiksiz olması bakımından sorumluluk doğuran bir metindir. Bu çerçevede izahnameyi, hukuki açıdan, öncelikle ihraççı olmak üzere mevzuatın öngördüğü kişilerce imzalanan,  imza  sahiplerini  içeriğinde  bulunan  bilgilerin  doğruluğu bakımından bağlayan, yani onları sorumluluk altına sokan bir belge olarak nitelendirmek mümkündür. Nitekim Kanunda, izahnameden sorumlu gerçek kişilerin isimleri ve görevlerinin, tüzel kişilerin ise unvanları, merkezleri ve iletişim bilgilerinin izahnamede belirtilmesi şart koşulmuştur (m.4/3)2. Bu anlamda izahname, yatırımcılar bakımından bir teminat (güvence) fonksiyonu taşır. 1   İzahname içeriğinde hangi bilgilerin yer alacağı SPKr tarafından çıkarılan II-5.1 sayılı İzahname ve İhraç Belgesi Tebliği nin (kısaca II-5.1 sayılı Tebliğ) 7 vd. maddelerinde gösterilmiştir. 2   İşbu çalışmada, sadece madde numarasına atıf yapılan hallerde, aksi belirtilmedikçe, SPK ya atıf yapılmaktadır. Gazi Üniversitesi Hukuk Fakültesi Dergisi C. XX, Y. 2016, Sa. 1 193Türk Hukukunda İzahnameden Doğan Hukuki Sorumluluğun Esasları Kanuna bakıldığında da izahname, İhraççının ve varsa garantörün finansal  durum  ve  performansı  ile  geleceğe  yönelik  beklentilerine, faaliyetlerine, ihraç edilecek veya borsada işlem görecek sermaye piyasası araçlarının  özelliklerine  ve  bunlara  bağlı  hak  ve  risklere  ilişkin  olarak yatırımcıların bilinçli bir değerlendirme yapmasını sağlayacak nitelikteki tüm bilgileri içeren kamuyu aydınlatma belgesi” olarak tanımlanmıştır (m.3/j). İzahnamenin  halka  arz  suretiyle3  gerçekleştirilecek  tüm  ihraçlarda hazırlanması gerekmektedir4. Kanunun 4 vd. maddeleri, sermaye piyasası araçlarının halka arz edilebilmesi için izahname hazırlanmasını, hazırlanan izahnamenin Kurul tarafından onaylanmasını ve ilan edilmesini öngörmektedir. Şu halde, izahnamenin halka arzın temel bir rüknü olduğu söylenebilir5. İzahnamenin  hazırlanmasında  ihraççının  uyması  gereken  temel ilkelerden biri, bilgilerin yatırımcılar tarafından kolaylıkla anlaşılabilecek ve değerlendirilebilecek şekilde sunulmasıdır. Diğer bir temel ilke, izahnameden sorumlu kişilerin izahnamede belirtilmesi zorunluluğudur. Bu temel ilkelere bağlı kalarak, izahnamede asgari olarak hangi bilgi ve belgelere yer verileceği, izahnamenin  şekli,  kamuya  duyurulması,  yayımlanması,  izahnamede değişiklik yapılması, satış koşulları vs. konularda uyulması gereken usul ve esaslar Kurul tarafından belirlenecektir6. SPK da, AB düzenlemelerine uyum amacı çerçevesinde, her durumda özet bölüme yer verilmesi koşuluna bağlı kalarak, izahnamenin bir bütün veya parçalı şekilde hazırlanabilmesine imkan tanınmıştır (m.4/4) 7. 3   Halka arz edilmeyen sermaye piyasası aracı ihraçlarında, izahname yerine, ihraç belgesi” düzenlenir (m.11). 4   Belli durumlarda izahname hazırlama ve yayımlama yükümlülüğünden muafiyet söz konusu olabilir. Bu durumları belirleme yetkisi 5. madde ile Kurul a bırakılmış olup, II-5.1 sayılı Tebliğ in m.6 hükmünde muafiyet halleri gösterilmiştir. 5   6362 sayılı Kanun la birlikte, kayda alma yerine, izahnamenin onaylanması sisteminin benimsenmesi doğrultusunda izahnamenin öneminin daha da arttığı belirtilebilir.  6   Söz konusu usul ve esaslar Kurul un II-5.1 sayılı Tebliği ile düzenlenmiştir. 7   Birden fazla belge şeklinde hazırlanması durumunda izahname;  a) İhraççının ve varsa garantörün sermayesi, yönetimi ve faaliyetleri, finansal durumu ve kârlılığı, ihraççının yönetim ve denetiminden sorumlu kişiler gibi bilgileri içeren ihraççı bilgi dokümanı, b) İhraç edilecek veya borsada işlem görecek sermaye piyasası aracının özellikleri, bunlara bağlı hak, yükümlülükler ve riskler ile halka arz ve borsada işlem görmeye ilişkin bilgileri içeren sermaye piyasası aracı notu, c) Varsa garantöre, ihraççıya ve ihraç edilecek sermaye piyasası aracına ilişkin temel özellik ile riskleri içeren ve ihraççı bilgi dokümanı ile sermaye piyasası aracı notunda yer alan bilgilerden yararlanılmak suretiyle hazırlanan kısa, açık ve anlaşılır ifadelerden oluşan bir özet olmak üzere üç farklı belgeden meydana gelir (II-5.1 sayılı Tebliğ, m.13/2). 194 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN B. Onaylanması ve Yayımlanması İzahnamenin, kamuya açıklanmadan önce Kurul onayından geçmesi gerekmektedir. Onay aşaması, izahnamenin standartlara uygun hazırlanıp hazırlanmadığı ve izahnamede zorunlu ve asgari olarak yer alması gereken bilgilerin bulunup bulunmadığının kontrolünü sağlamaya dönük bir kamu denetimi olup, izahname içeriğinde bulunan bilgilerin doğruluğunu araştırma ve teyit etme denetimi değildir. Nitekim, Kanun da, izahnamede yer alan bilgilerin  tutarlı,  anlaşılabilir  ve  belirlenen  standartlara  göre  eksiksiz olduğunun tespiti halinde izahnamenin onaylanmasına karar verileceği, ancak bu onayın izahnamede yer alan bilgilerin doğru olduğunun Kurul ca tekeﬀ ülü ve bir tavsiye anlamına gelmediği vurgulanmıştır (m.6/1). Kurul,  izahname  üzerindeki  incelemesini  on  iş  günü  içinde tamamlar (m.6/2) 8. Eski kanunda otuz gün olarak belirlenmiş olan sürenin (bkz. eSPK m.5/4) yeni kanunda kısaltılmasının nedeni, gerek şirket içi gelişmelerle  izahnamede  yer  alan  bilgilerin  güncelliğini  kaybetmemesi, gerekse dış gelişmelerden halka arzın olumsuz etkilenmesi olasılığının en aza indirilmesidir9. Kurul, yaptığı incelemede, inceleme kapsamı ile ilgili hususlarda  bir  eksiklik  tespit  etmezse  izahnamenin  onaylanmasına  karar verir10. Onaylanan izahnamenin yirmi gün içinde başvuru sahibi tarafından teslim alınması şarttır. Aksi halde izahnamenin yeniden onaylanması gerekir (II-5.1 sayılı Tebliğ, m.22/5). Onaylanan izahname Kurul tarafından belirlenen esaslar çerçevesinde yayımlanır (m.7/1). 6362 sayılı Kanun da, izahnamenin ticaret siciline tescili ve Ticaret Sicili Gazetesi nde ilan edilmesi şartı kaldırılmış, bunun yerine izahnamenin nerede yayımlandığı hususunun tescili ve sicil gazetesinde ilanı şartı getirilmiştir (m.7/1) 11. İzahnamenin ilanı dışında, ihraçla ilgili basın yayın organlarında ilan ve reklamlar yapılacaksa, bu ilan ve reklamların izahname ile tutarlı olması ve gerçeğe aykırı, yanıltıcı ve abartılı bilgiler içermemesi şarttır. 8   Payların ilk defa halka arzında bu süre yirmi gündür.  9   Gerekçede, bu hususta, izahnamenin onaylanmasını esas alan yaklaşım ile uluslararası finansal piyasalar ile entegrasyonun sağlanması, AB düzenlemelerine uyumun sağlanması, piyasanın hızlı gelişimine ayak uydurulabilmesini teminen prosedürlerin hızlandırılmasının amaçlandığı belirtilmektedir (bkz. madde 4 gerekçesi). 10  Başvurunun onaylanmamasına karar verilmesi halinde, durum gerekçesiyle birlikte yazılı olarak ilgilisine bildirilir (m.6/4). 11  Amaç, gerekçede, halka arz maliyetlerinin azaltılması ve bu suretle halka açılmaların teşvik edilmesi olarak açıklanmaktadır (Karş. 2499 sayılı Kanun m.6/1). Gazi Üniversitesi Hukuk Fakültesi Dergisi C. XX, Y. 2016, Sa. 1 195Türk Hukukunda İzahnameden Doğan Hukuki Sorumluluğun Esasları İzahnamedeki  bilgilerin  satış  bitene  kadar  güncelliğini  koruması gerekir.  Bu  nedenle  izahname  ile  kamuya  açıklanan  bilgilerde,  satışa başlamadan  önce  veya  satış  sırasında  yatırımcıların  yatırım  kararını etkileyebilecek değişiklik veya yeni hususların ortaya çıkması durumunda, izahnamede yapılması gereken değişiklik ya da eklenmesi gereken hususların ihraççı tarafından derhal Kurul a bildirilmesi ve onay alınması gerekir12. Değiştirilecek veya yeni eklenecek hususlar, Kurul tarafından izahnamenin onaylanmasına dair prosedür çerçevesinde yedi iş günü içinde incelenir ve onaylanıp onaylanmayacağı yönünde karara bağlanır. Onaylanan değişiklik ve eklemeler aynı usulde yayımlanır. Sonuç olarak, halka arzda kamuyu aydınlatma, yukarıda açıklanan onay prosedürü ile hayata geçirilmektedir. III. İZAHNAMEDEN DOĞAN SORUMLULUĞUN GELİŞİMİ VE KARŞILAŞTIRMALI HUKUKTAKİ YERİ İzahnameden doğan sorumlulukla kastedilen, izahnamede yer verilen bilgilerin  yanlış,  yanıltıcı  veya  eksik  olması,  gerçeği  dürüst  bir  şekilde yansıtmaması nedeniyle, söz konusu bilgilerin doğruluğuna güvenerek yatırım yapan ve zarara uğrayan yatırımcıların zararlarını tazmin sorumluluğudur. Bu  anlamda  izahname  sorumluluğu,  mevcut  yatırımcılara13  karşı  hukuki bir  sorumluluk  türüdür.  İzahnamedeki  bilgilerin  yanlış,  yanıltıcı  veya eksik olmasından doğabilecek cezai sorumluluk ya da idari yaptırımlar bu incelemenin kapsamı dışındadır. A. İzin Sisteminden Kamuyu Aydınlatma Sistemine Geçiş İzahnameden doğan sorumluluğun tarihi gelişimine izin sisteminden kamuyu  aydınlatma  sistemine  geçişi  anlatarak  başlamak  gerekir.  Çünkü izahname  sorumluluğu  bir  anlamda  kamuyu  aydınlatma  sisteminin  bir sonucudur14. Söz konusu neden-sonuç ilişkisini daha iyi anlayabilmek için izin sistemi ile kamuyu aydınlatma sistemi arasındaki farka değinmek yerinde olur. 12  6362 sayılı Kanun da, izahnamede değişiklik veya yeni hususların yayımlanmasından önce sermaye piyasası araçlarını satın almak için talepte bulunmuş olan yatırımcılara, izahnamede yapılan ek ve değişikliklerin yayımlanmasından itibaren iki iş günü içinde taleplerini geri alma hakkı tanınmıştır (m.8/4). 13  Mevcut yatırımcıdan kastedilen, hali hazırda ilgili sermaye piyasası aracını satın alarak yatırım yapmış yatırımcıdır. Bunlar dışındaki, sermaye piyasası aracına yatırım yapması arzu edilen hedef kitle potansiyel yatırımcılar olarak adlandırılır. 14  Ezgi, KOCA, İzahnameden Doğan Sorumluluk, SPKr Yeterlik Etüdü, Ankara, 2010, s. 13. 196 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN İzin sistemi en genel anlatımıyla sermaye piyasası araçlarının ihraç edilmeye layık olup olmadığını idarenin takdir ettiği, bu çerçevede çıkarılıp çıkarılmayacağına idarenin izin verdiği sisteme denmektedir. İzin sisteminin ilk örnekleri ABD de 1911-1931 yılları arasında çıkarılan ve Blue Sky Laws olarak adlandırılan eyalet kanunlarında görülür. Bunlar, ABD de yirminci yüzyılın  başlarında  sayısı  hızla  artan  finansal  dolandırıcılık  olaylarına bir tepki olarak çıkarılan ve sermaye piyasası araçlarının ihracını katı bir sistemle  idarenin  iznine  bağlayan  kanunlardı15.  Bu  kanunlara  Blue  Sky Laws denmesinin altında, o dönemde yatırımcıların aldatıldığı dolandırıcılık eylemlerinin geldiği boyuta vurgu yapmak için, adeta her şeyin (gökyüzünün bile) menkul kıymetleştirilip satılmaya çalışıldığını anlatma amacı vardır16. ABD de  1929  Büyük  Buhranı  sonrasında  Securities  Act  of  1933 ile sermaye piyasası araçlarının ihracı federal düzeyde düzenlenmiş ve bu düzenlemede izin sistemi yerine kamuyu aydınlatma (disclosure) sistemi benimsenmiştir. Sermaye piyasası araçlarının halka arzında modern yaklaşımı temsil  eden  kamuyu  aydınlatma  sistemi,  kamu  otoritesinin,  ihraç  edilen aracın liyakatini değerlendirme ve buna göre izin verip vermeme yetkisinin bulunmadığı, bunun yerine sadece ihraççı ve ihraç edilen araçla ilgili önemli tüm bilgilerin yatırımcılara eksiksiz olarak ulaşmasını sağlamakla sınırlı işlev ve görevinin bulunduğu sisteme denmektedir. Bu sistemde, bilgilere eksiksiz ulaşan yatırımcının verdiği alım kararının getirisi yanında riski de kendisine aittir. Kamuyu aydınlatma sisteminin düzgün bir şekilde işlemesi, ancak yatırımcının eksiksiz ve doğru bir şekilde aydınlatılması esasına bağlıdır. Başka bir anlatımla, yatırım riskinin yatırımcı üzerinde bırakılması, ancak onun ilgili yatırım hakkında tam ve doğru şekilde aydınlatılacağı varsayımına dayanır. Bu varsayımın gerçekleşmediği durumlarda, yanlış ya da yanıltıcı bilgiye  dayalı  yatırımdan  zarar  gören  yatırımcının  tazmin  edilmesi  bir gereklilik  olarak  ortaya  çıkmaktadır.  İşte  kamuyu  aydınlatma  sisteminin benimsenmesi ile birlikte, yatırımın riski üzerinde bırakılan yatırımcının eksik 15   Ayrıntılı bilgi için bkz. Haluk KABAALİOĞLU, Sermaye Piyasasında Kamuyu Aydınlatma İlkesi, İstanbul, 1985, s. 31 vd. 16  Blue Sky” deyimi ilk olarak hakim Joseph McKenna tarafından Hall v. Geiger-Jones davasındaki verdiği kararda aşağıdaki gibi kullanılmıştır: The name that is given to the law indicates the evil at which it is aimed – that is, to use the language of a cited case, speculative schemes which have no more basis than so many feet of blue sky;” or, as stated by counsel in another case, to stop the sale of stock in ﬂ y-by-night concerns, visionary oil wells, distant gold mines, and other like fraudulent exploitations.” (bkz. Roy GIRASA, Corporate Governance & Finance Law, Palgrave Macmillan, 2013, s. 141). Gazi Üniversitesi Hukuk Fakültesi Dergisi C. XX, Y. 2016, Sa. 1 197Türk Hukukunda İzahnameden Doğan Hukuki Sorumluluğun Esasları ve/veya yanlış bilgilendirilmesinden kimlerin ne şekilde sorumlu olacakları da düzenlenmiştir. Kısaca izahname sorumluluğu veya izahnameden doğan sorumluluk  olarak  adlandırılan  bu  sorumluluk  çeşidinde  gerçeğe  aykırı bilginin sunulmasında rolü bulunan kişilere, zararı tazmin sorumluluğu, yani hukuki sorumluluk yükletilmiştir17. Türk sermaye piyasası hukukunun gelişimi de aynı yönde olmuştur. Gerçekten 2499 sayılı Kanun un ilk kabul edildiği halinde, menkul kıymetlerin halka arzını SPKr nun iznine bağlayan bir sistem kabul edilmişti ve kanunun ilk  halinde  izahname  sorumluluğuna  dair  bir  hükme  yer  verilmemişti18. Yaklaşık  on  yıl  yürürlükte  kalan  izin  sistemi,  1992  yılında  3794  sayılı Kanun la 2499 sayılı Kanun da yapılan değişiklikle terkedilmiştir. Kamuyu aydınlatma yaklaşımına dayalı yeni sistemde, izin yetkisi kaldırılarak, ihraç veya halka arz olunacak sermaye piyasası araçlarının Kurul kaydına alınması uygulamasına geçilmiştir (bkz. eSPK m.4). 6362  sayılı  yeni  SPK  ile  birlikte,  kayda  alma  sistemi  yerine, AB mevzuatına  uyum  sağlamak  amacıyla  izahnamenin  onaylanması  sistemi benimsenmiştir19. İkisi de izin sistemini reddeden sistemler olmakla birlikte, izahnamenin onaylanması sistemi, belli noktalarda izin sistemine yaklaşan unsurlar barındıran kayda alma sistemine göre daha pür bir kamuyu aydınlatma yaklaşımını temsil etmektedir20. Gerçekten, 3794 sayılı Kanun la değişik 2499 sayılı Kanun da,   kayda alma başvurusunu alan Kurul, yaptığı inceleme sonucunda  açıklamaların  yeterli  olmadığı  ve  gerçeği  dürüst  bir  biçimde yansıtmayarak  halkın  istismarına  yol  açacağı  sonucuna  varırsa,  gerekçe göstererek, başvuruyu reddetme yetkisine sahipti (bkz. eSPK m.5/3). Başka bir anlatımla açıklamaların gerçeği yansıtıp yansıtmadığını değerlendirmek de Kurul un yetkileri arasındaydı21. İzahnamenin onaylanması sisteminde ise, Kurul incelemesinin kapsamına izahnamedeki bilgilerin doğruluğunun 17  İngilizce literatürde bu sorumluluk için prospectus liability”, civil liability from prospectus”, ya da civil liability from misstatements in prospectus” ifadeleri kullanılmaktadır. 18  Bunun yerine, izin sistemine uygun olarak, SPKr tarafından izahnamede yer alan açıklamaların gerçeğe uygun olmadığı veya halkın istismarına yol açacağı kanısına varılması halinde, halka arz başvurusunun reddedilmesi prosedürüne yer verilmiştir (KOCA, s. 13). 19  İzahnamenin onaylanması sistemini düzenleyen Kanun maddelerinde Prospectus Directive” olarak bilinen 2003/EC/71 sayılı AB Direktifindeki ilkeler esas alınmıştır. 20  Nusret ÇETİN / Hatice Ebru TÖREMİŞ / Zeynep CANTİMUR, 6362 Sayılı Sermaye Piyasası Kanunu nun Sistematik Analizi, Ankara, 2014, s. 25. 21  ÇETİN/TÖREMİŞ/CANTİMUR, bu bakımdan kayda alma sisteminin bir ölçüde izin sistemi ile kamuyu aydınlatma sistemi arasında karma bir sistem olarak nitelenebileceğini belirtmektedir (bkz. s. 25). 198 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN araştırılmasının girmediği açık bir şekilde ifade edilmekte, ayrıca izahnamenin onaylanması  için  izahnamede  yer  alan  bilgilerin  tutarlı,  anlaşılabilir  ve Kurul ca belirlenen izahname standartlarına göre eksiksiz olduğunun tespit edilmesi yeterli olmaktadır (bkz. m.6/1). B. Karşılaştırmalı Hukukta İzahname Sorumluluğu 1. İsviçre de İsviçre de  izahnameden  doğan  sorumluluk  İsviçre  Borçlar  Kanunu (İBK) nın 752. maddesinde düzenlenmiştir. İzahname sorumluluğu başlığını taşıyan  maddede,  izahnamenin  hazırlanmasında  katkısı  ya  da  dahli  olan herkes, izahnamede yer alan gerçeğe aykırı ya da yanıltıcı bilgiden, birinci derecede ve müteselsil olarak sorumlu kılınmaktadır22. Bu anlamda yalnızca imzalayanlar değil, izahnamenin hazırlanmasına katkı sağlayan birimlerde (muhasebe gibi ya da finansal tablo ve raporları hazırlayan birim gibi) görev alan kişilerin de sorumlulukları söz konusu olabilmektedir23. Hatırlanacağı gibi, anonim ortaklık yönetim kurulu üyelerinin ortaklığa verdikleri zararlardan sorumluluğunu düzenleyen ve farklılaştırılmış teselsülü esas alan TTK 557 hükmünün mehazı da İBK nın 759. maddesidir. 2. İngiltere de İngiltere de  izahname  sorumluluğu  ile  ilgili  hükümler  Financial Services and Markets Act of 2000 in 90. bölümünde (sec.90) yer almaktadır. Öte yandan sec.79 vd. hükümlerinde ise menkul kıymetlerin çıkarılmasında -izahnamenin de içinde yer aldığı- hazırlanması gereken form ve dokümanlar (listing  particulars)  düzenlenmektedir.  Anılan  hükümler  çerçevesinde, menkul kıymet ihraçlarında ihraç edilen aracın taşıdığı tüm haklar ile ihraççı şirketin durumu ile ilgili yatırımcıların bilgilenmiş şekilde değerlendirme yapabilmesi için gerekli tüm bilgilerin belirtilen form ve belgelerde yer alması gerekmektedir.  İzahnamede  açıklanan  bilgilerde  yanlışlık  ya  da  eksiklik olması, izahnameden sorumlu kişiler için hukuki ve cezai sorumluluk doğurur. 22  Tolga AYOĞLU, İzahnameden Doğan Sorumluluk”, İsviçre Borçlar Kanunu nun İktisabının 80.Yılında İsviçre Borçlar Hukuku nun Türk Ticaret Hukuku na Etkileri, İstanbul, 2009, s. 646. 23  BİLGİLİ, anılan maddede -sadece- kurucuların müteselsil sorumluluğundan söz etmektedir (bkz. Fatih BİLGİLİ, İsviçre ve Alman Hukuklarında Anonim Ortaklıkların Organlarının Davranışlarından Dolayı Üçüncü Kişiler Karşısında Sorumluluğu ve Organların Tazminat Borcu, Ankara, 2004, s. 92). Gazi Üniversitesi Hukuk Fakültesi Dergisi C. XX, Y. 2016, Sa. 1 199Türk Hukukunda İzahnameden Doğan Hukuki Sorumluluğun Esasları İzahnameden sorumlu kişilerin kimler olduğu Financial Conduct Authority24 tarafından yayınlanan Prospectus Rules” kurallarında belirtilmektedir. Bu kurallardan 5.5.3 sayılı kuralın (2) no lu paragrafında25 izahnameden sorumlu kişiler şu şekilde sıralanmıştır: İhraççı İhraççı bir ticaret şirketi ise o  İzahname  yayınlandığında  şirketin  yönetim  kurulunda  görevli üyeler o  İzahnamede adı direktör olarak yazılmış olan herkes o  İhraççı bir yönetim şirketi tarafından yönetiliyorsa onun kıdemli yöneticisi    izahname ya da diğer formlarda verilen bilgilerden sorumlu olduğunu kabul eden ve bu husus izahnamede yazan herkes    mevcut hisse senetlerini halka arz edenler   yukarıdaki bentler kapsamına girmeyip, izahname içeriği ile yetkili olan herkes COPEMAN/BAFI/CHEMLA/FRIEDRICH, İngiltere de uygulamada, özellikle zararla açıklanan yanlış bilgi arasındaki illiyet bağı ile yatırımın gerçekten söz konusu yanlış bilgilere güvenilerek yapıldığını ispat etmede karşılaşılan  zorluklar,  özellikle  teknik  ve  komplike  hususlar  nedeniyle, izahname sorumluluğu ile ilgili az sayıda davanın mahkemeler önüne geldiğini, uyuşmazlıkların çoğunlukla uzlaşma ile sona erdiğini belirtmektedir26. 3. Avrupa Birliği nde AB nin  konuya  ilişkin  temel  düzenlemesi,  Prospective  Directive” 24  FSMA of 2000 de 2012 yılında yapılan değişiklikle Financial Services Authority kaldırılmış, yerine Financial Conduct Authority kurulmuştur. Halen bu kurum, İngiltere de ihraççılar tarafından yapılan açıklamaların izlenmesi, gözetlenmesi ve izahnamenin onaylanması, ihraç edilen araçların kotasyon koşullarının belirlenmesi vs. hususlarda yetkili kamu otoritesidir (bkz. http://www.fca.org.uk/firms/markets/ukla). 25  http://fshandbook.info/FS/html/FCA/PR/5/5” adresinden ulaşılabilir. 26  Julian COPEMAN / Alex BAFI / Denis CHEMLA / Bettina FRIEDRICH, Prospectus liability in Europe and the US”, s. 44 (bkz. https://www.herbertsmithfreehills.com/-/media/Files/PDFs/2013/39_47%20prospectus%20liability.pdf). 200 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN olarak  da  adlandırılan  2003/71/EC  sayılı  Direktif tir.  Direktif,  izahname ile kamunun aydınlatılması konusunda genel bir hukuki çerçeve sunmakta, izahnamedeki  bilgilerin  doğru  olmaması  konusunda  sorumluluğun  ne şekilde olması gerektiği konusunda herhangi bir hüküm içermemektedir. Bu çerçevede, izahnameden doğan hukuki sorumluluk üye ülkelerin kendi milli hukuklarının bir düzenleme konusu olmaya devam etmektedir27. Bununla birlikte, Direktif te bazı temel ilkelere de yer verilmiştir. Örneğin,  Direktif in  6/1  maddesi  uyarınca,  üye  ülke  düzenlemelerinde, izahnamede verilen bilgilerden sorumluluk en azından ihraççıyı ya da onun yönetim ve denetim organlarını, elindeki payları halka arz edeni, organize piyasada ticaret için başvuruda bulunan kimseyi ya da garantörü kapsamalıdır. Ayrıca  sorumluların  isim  ve  görevleri  (tüzel  kişilerin  ticaret  unvanı  ve adresleri)  ile  bunların  izahnamedeki  bilgilerin  gerçeğe  uygun  olduğuna dair  deklarasyonlarına  izahnamede  yer  verilmelidir. Yine  Direktif in  6/2 maddesinde,  üye ülkelerin izahnameden hukuki sorumluluğa ilişkin mevzuat hükümlerini, izahnamede sorumlu oldukları açıklanan kişilere uygulanacak şekilde düzenlemeleri istenmiştir28. Direktifte müteselsil sorumluluğa dair bir ilkeye yer verilmemiştir29. 4. Amerika Birleşik Devletleri nde ABD de  izahname  sorumluluğu  bakımından  doğrudan  kanuni düzenlemeler 1933 tarihli Securities Act in Civil Liabilities on Account of False Registration Statement” başlıklı 11 ve Civil Liabilities Arising in  Connection  With  Prospectuses  and  Communications”  başlıklı  12. bölümlerinde yer almaktadır30. Bu düzenlemelere göre, ihraççı, halka arzda 27  ESMA Report, s. 12 (Raporun aynı sayfasında, üye ülkelerin pek çoğunda izahnameden doğan hukuki sorumluluğa ilişkin özel düzenleme bulunmadığı, bu nedenle haksız fiil ya da sözleşme hukukuna dair genel hükümlerin uygulama alanı bulduğu belirtilmektedir). KABAALİOĞLU da izahnameden hukuki sorumluluğa ilişkin hükümlere bazı Avrupa ülkelerinde rastlandığını (öte yandan bu hükümleri yargı organlarının uygulamaktan kaçınma eğiliminde olduklarını) ifade etmektedir (bkz. Haluk KABAALİOĞLU, Sermaye Piyasası Hukukunda Önemli Bir Karar: İzahname ve Ortaklık Yöneticileri, Aracı Kuruluşlar ve Denetçilerin Sorumluluğu”, BATİDER, C.X, S.3, Haziran 1980, s. 773). 28  Görüleceği gibi ülkemizdeki düzenleme AB Direktifindeki ilkelere uygundur. 29  KOCA, s. 15. 30  Bunlar dışında Securities and Exchange Act of 1934 e dayalı olarak SEC tarafından çıkarılan alt düzenlemelerden Rule 10b-5 hükmü de, borsa ve diğer organize piyasalardaki işlemlerde, yanıltıcı bilgi açıklanmasından doğan sorumluluğu düzenlemektedir. Rule 10b-5 a benzer geniş uygulama alanına sahip diğer bir düzenleme Securities Act of 1933 ün 17. bölümü olup, bu bölümde genel olarak birinci ve ikinci el piyasadaki aldatıcı hareketler ve dolandırıcılık fiillerine ilişkin sorumluluk hükümleri bulunmaktadır. Gazi Üniversitesi Hukuk Fakültesi Dergisi C. XX, Y. 2016, Sa. 1 201Türk Hukukunda İzahnameden Doğan Hukuki Sorumluluğun Esasları kayıt başvurusunda sunduğu beyanlar, izahnamede açıklanan hususlar ve kamuya yapılan diğer açıklamalarda önem taşıyan eksik ya da yanlış bilgiden sorumlu olup, ihraççı yanında aracılık yükleniminde bulunan kuruluş ve satışa destek sağlayan diğer profesyonel kuruluşların duruma göre sorumluluğu söz konusu olabilir. Öte yandan, kayda alma başvurusunun herhangi bir bölümünü  hazırlayan  ya  da  onaylayan  uzman  kuruluşların  da  (bağımsız denetim ya da değerleme kuruluşu gibi) hazırladıkları ya da onayladıkları bölümden sorumlulukları vardır. Ayrıca, ihraççının yönetim kurulu üyeleri ile yetkili diğer yöneticilerinin de kamuyu yanıltıcı açıklamadan sorumluluğu söz konusu olabilir31. Kanun, sadece zararını gösterebilen menkul kıymet alıcılarına, yanıltıcı bilgiden dolayı zarara uğradığını ispatlama zorunluluğu aramaksızın, kayda alma başvurusu ve izahnamede imzaları bulunan kişiler ile yukarıda sayılan diğer potansiyel sorumluluk süjelerini dava etme hakkını tanımaktadır32. IV. TÜRK HUKUKUNDA İZAHNAMEDEN DOĞAN SORUMLULUĞUN ESASLARI A. Genel Olarak Türk hukukunda izahnameden doğan sorumluluğa ilişkin hükümler SPK nın m. 10 ve 32 hükümlerinde yer almaktadır33. Kanun un 10. maddesi İzahnameden sorumlu kişiler” başlığını taşır. Madde içeriğine bakıldığında, izahnameden sorumlu kişilerin belirtilmesi yanında, bunların dış ilişkide sorumluluğu ne şekilde paylaşacakları, yani sorumluluk kapsamları da düzenlenmiştir. 31  COPEMAN/BAFI/CHEMLA/FRIEDRICH, s. 46 vd. 32  Securities Act of 1933 ün yürürlüğe girmesinden sonra, bu kanuna dayalı olarak verilen en önemli yargı kararlarından biri Escott v. BarChris Construction Company kararıdır. Bu kararda, BarChris şirketi tarafından çıkarılıp halka arz edilen tahviller hakkındaki izahnamede önemli noktaların belirtilmeyip, yanıltıcı hususlara yer verildiğinin saptandığı, şirketin iﬂ as etmesi ile oluşan yatırımcı zararlarından SEC e kayıt başvurusunu imzalayan kişilerin, aracı kuruluşların ve hesapları onaylayan denetçilerin tahvil sahiplerine karşı sorumlu oldukları hükme bağlanmıştır. Verildiği tarihte geniş yankılar uyandıran, hem ihraççı, hem ihraççının yöneticileri, hem ihraca aracılık eden kuruluş hem de ihraççının hesaplarını denetleyen kişi ve kuruluşların sorumluluklarına dair ilkeler koyan karar hakkında ayrıntılı bilgi için bkz. KABAALİOĞLU (1980), s. 774 vd. 33  TTK nın 549. maddesinde de … belgelerin, izahnamelerin, taahhütlerin, beyanların ve garantilerin yanlış, hileli, sahte, gerçeğe aykırı olmasından, gerçeğin saklanmış bulunmasından ve diğer kanuna aykırılıklardan doğan zararlardan, belgeleri düzenleyenler veya beyanları yapanlar ile kusurlarının varlığı halinde bunlara katılanların sorumlu oldukları” hükmü yer almakla birlikte, anılan SPK hükümleri TTK ya nazaran özel hüküm mahiyetinde olmakla uygulanma önceliğine sahiptir (bkz. TTK m.330). 202 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN Kanun un sorumlulukla ilgili diğer hükmü (m.32) Kamuyu aydınlatma belgelerinden doğan sorumluluk” başlığını taşımakta, madde içeriğinde ise 10. maddeye gönderme yapılarak anılan maddede sorumlu kişiler ve mevzuat uyarınca …. gibi kamuyu aydınlatma belgelerini imzalayanlar veya bu belgeler kendi  adına  imzalanan  tüzel  kişilerin  sorumlu  oldukları  belirtilmektedir. Madde  gerekçesinde  de  kamuyu  aydınlatma  belgelerinden  sorumluluğun belgeleri imzalayanlara ait olduğu vurgulanmaktadır. Diğer taraftan, maddede, sorumlular  arasında  müteselsil  sorumluluk  ilişkisi  bulunduğu  da  tasrih edilmektedir. İzahnameyi kimlerin imzalayacağı II-5.1 sayılı Tebliğ in 7/4 maddesinde belirtilmiş olup, bu hükme göre ihraççı ve varsa halka arz eden ile yetkili aracı kuruluş izahnameyi imzalamakla yükümlü kılınmıştır. Kanun un  10.  maddesinde  sayılan  izahnameden  sorumlu  kişilerin, Tebliğ  hükmünde  belirtilen  imza  yükümlülüğü  altındaki  kişilerden  daha kapsamlı  olması  ve  32.  maddenin  10.  maddeye  de  atıf  yapmış  olması karşısında, izahnameden sorumlu kişiler konusunda 10. maddede belirtilen kişileri esas almak doğru olur. B. İzahnameden Sorumlu Kişiler İzahnameden  sorumlu  kişiler,  Kanun un  10.  maddesinde  kademeli olarak belirlenmiştir. Bu kademeli sıraya göre, izahnameden sorumlu kişiler ihraççı” ve ihraççı dışındaki sorumlular” olmak üzere iki ana başlıkta ele alınabilir. Öte yandan, izahnamenin hazırlanmasına hazırladıkları raporlarla katkı sağlayan kuruluşlar vardır ki, bunların da faaliyetleri ile sınırlı, ayrı bir sorumlulukları bulunmaktadır. 1. İhraççı Kanun un m.10/1 hükmü uyarınca, izahnamede yer alan yanlış, yanıltıcı ve eksik bilgilerden kaynaklanan zararlardan ihraççılar sorumludur. Yukarıda belirttiğimiz gibi, kanun koyucu izahnameden sorumluluğu kademeli olarak belirlemiştir. Buna göre ihraççı izahnamede yer alan bilgilerin doğru ve eksiksiz olmasından her durum ve koşulda birinci olarak sorumlu iken, sorumluluk yüklenen diğer kişiler ancak zararın ihraççıdan tazmin edilemediği hallerde sorumlu kılınmıştır. İhraççının izahnamedeki bilgilerden her durumda birinci sorumlu olarak belirlenmesi adil ve olması gereken çözümdür. Kamuya açıklanan bilgilerin doğru ve eksiksiz olmasından, bilgiler kendisiyle doğrudan doğruya ilgili olan ihraççının sorumlu kılınması, durumun gereğine ve tabii hukuka uygundur. Gazi Üniversitesi Hukuk Fakültesi Dergisi C. XX, Y. 2016, Sa. 1 203Türk Hukukunda İzahnameden Doğan Hukuki Sorumluluğun Esasları 2. İhraççı dışındaki sorumlular İzahnamedeki yanlış, yanıltıcı ve eksik bilgilerden dolayı zarara uğrayan yatırımcılara, zararın doğmasında rolü bulunan -ihraççı dışındaki- belli kişi ve kurumlara müracaat etme hakkı tanınmıştır. Kanun da ihraççıdan sonra sorumluluk yüklenen bu kişiler tahdidi şekilde sayılmış olup, bu kişilerin sorumluluklarına gidilebilmesi zararın ihraççıdan tazmin edilememesi şartına bağlanmıştır. Kanun un 10. maddesinde sayılan bu kişiler; i.  halka arz edenler34, ii.  ihraca aracılık eden lider aracı kurum, iii.  ihraçla ilgili garanti veren kişi ve kuruluşlar ile iv.  ihraççının yönetim kurulu üyeleridir. Görüldüğü  gibi,  zararın  tazmini  bakımından  hem  ihraççının  tüzel kişiliğine, hem ihraççının yönetim kurulu üyelerine sorumluluk yüklenmiştir. Zararın doğmasına reel olarak neden olan olgunun, başka deyişle kamuya eksik ya da yanlış bilgi açıklanmasının gerçek nedeninin, izahnameyi hazırlayan birimlerin ve o birimleri gözetlemekle yükümlü yönetim kurulunun görevlerini kusurlu olarak gereği gibi yerine getirmemeleri olduğu kabul edilecek olursa, organlarının haksız fiillerinden tüzel kişinin sorumlu olması ilkesi (MK 50/2 ve TTK 371/5)35 karşısında, hem tüzel kişinin hem organın sorumluluğuna yer verilmesini nasıl anlamak gerekir? 34  Halka arz edenler, sahip olduğu sermaye piyasası araçlarını halka arz etmek üzere Kurul a başvuruda bulunan gerçek veya tüzel kişileri ifade eder (m.3/g). Başka bir ifadeyle, burada, ihraççının değil, pay sahibinin elindeki mevcut paylarını (pay dışında bir sermaye piyasası aracı söz konusu ise, onları) halka arz yoluyla satması söz konusudur. Kanun un 4/5 maddesi, ihraççının, halka arz edene, izahnamenin hazırlanmasında gerekli kolaylaştırıcı tedbirleri almasını şart koşmaktadır. Bu tür halka arzlarda da izahname yine ihraççının sağladığı bilgilerle hazırlanmış olacağından, birinci derecede sorumluluğun yine ihraççıya yüklenmiş olması yerindedir. 35  İhraççı da bir tüzel kişiliktir ve diğer tüzel kişiler gibi organları vasıtasıyla karar alır, uygular ve yönetilirler. Bilindiği gibi, tüzel kişinin iradesi organları vasıtasıyla oluşur. Organların faaliyetleri tüzel kişinin faaliyetlerini oluşturur, aynı şekilde haksız fiillerinden de tüzel kişinin kendisi sorumlu olur (Anonim ortaklıklarda organ sorumluluğunun gelişimi ile İsviçre ve Alman hukuklarında nasıl düzenlendiği hakkında ayrıntılı bilgi için bkz. BİLGİLİ, s. 24 vd). Tüzel kişinin, organların haksız fiillerinden sorumluluğu, adam çalıştıranın sorumluluğundan da farklıdır (bkz. Haluk TANDOĞAN, Türk Mesuliyet Hukuku, Ankara Hukuk Fakültesi Yayınları (No: 159), Ankara, 1961, s. 124 vd). 204 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN Öncelikle organlarının faaliyetleri sonucu oluşan zarardan ihraççının tüzel kişiliğinin sorumlu olduğunda bir tereddüt olmayıp, ilke olarak her tüzel kişi için geçerli bu sorumluluktan ihraççıyı müstesna kılan bir neden yoktur. Şu halde, SPK düzenlemesinde, ihraççı ile ihraççının yönetim kurulu üyelerinin sorumluluk süjeleri arasında beraber zikredilmesi, ihraççının sorumluluğu yönünden yukarıda bahsedilen ilkeye uygun bir düzenleme olmanın yanında, zararın  oluşmasına  kasıtlı  ya  da  ihmali  davranışları  ile  neden  olanların sorumluluklarının, iç ilişkide rücu davasına bırakılmayıp, zarar görene karşı doğrudan doğruya sorumlu kılınması anlamına gelmektedir. Doğan zarardan hem tüzel kişiliğe (ihraççıya) hem de tüzel kişinin organına -dış ilişkide- birlikte sorumluluk yüklenmesi, zarar görenin talep haklarını ve bu bağlamda koruma kapsamını genişleten özel bir düzenleme olarak değerlendirilmelidir36. Bununla birlikte, zararın ihraççı tarafından karşılandığı durumlarda, ihraççının  yine,  zararın  meydana  gelmesindeki  kusurlarına  göre yönetim kurulu üyelerine -iç ilişkide- rücu etmesi gündeme gelecektir37. Başka bir anlatımla yönetim kurulu üyelerinin dış ilişkide yatırımcıya karşı sorumlu kılınmış olmaları, iç ilişkideki sorumluluklarını ortadan kaldırmamaktadır. Bununla  bağlantılı  olarak,  zararın  doğmasına  birlikte  neden  olan  üyeler arasında  sorumluluğun  paylaşımı  bakımından  farklılaştırılmış  teselsül bulunması hususunda TTK m. 557/1 hükmü ile SPK m. 10/1 hükmü arasında bir farklılık olmadığını müşahede ediyoruz. Şu halde, izahnamedeki eksik ya da yanlış bilgiden doğan zarar nedeniyle kendilerine birlikte sorumluluk yöneltilen  yönetim  kurulu  üyelerinin,  TTK  m.367  ve  553/2  hükümleri saklı kalmak kaydıyla, açılan dava ister ihraççının açtığı rücu davası ister yatırımcının doğrudan doğruya açtığı tazminat davası olsun, her ikisinde de kişisel savunma sebeplerini ileri sürebilmeleri bakımından bir farklılık yoktur38. 36  BİLGİLİ, İsviçre hukukunda da ZGB Art.55 Abs.3 uyarınca, tüzel kişi yanında, organların kusurlu sorumluluğuna gidilebildiğine (bkz. s. 46 vd.), Alman hukukunda ise organın tüzel kişi ile birlikte sorumlu olmasının belli şartlar altında mümkün olduğuna değinmektedir (bkz. s. 64-65). 37  İzahnameden doğan sorumluluk düzenlemesinde, kademeli sorumluluk yerine, sadece ihraççının sorumluluğu öngörülseydi,  rücu başvurusu zararın ödendiği her durumda gündeme gelecekti. Ancak düzenlemenin mevcut haline göre bu başvuru, ancak tali sorumlulara gidilmesine gerek kalmadan, ihraççının zararın tamamını karşıladığı hallerde söz konusu olacaktır. 38  SPK m.10 hükmüne istinaden yönetim kurulu üyesine açılan tazminat davasında davacı, zarar gören yatırımcı iken; TTK m. 553 hükmüne göre açılacak davada davacı, şirket ya da şirket ortakları olabilir (TTK m.555). Her ikisinde de yönetim kurulu üyesi zararın gerçekleşmesinde kusuru bulunmadığını ya da kusurunun düşük olduğunu ve diğer şahsi savunma sebeplerini ileri sürebilecektir. Gazi Üniversitesi Hukuk Fakültesi Dergisi C. XX, Y. 2016, Sa. 1 205Türk Hukukunda İzahnameden Doğan Hukuki Sorumluluğun Esasları 3. Yardımcı kuruluşların sorumluluğu Kanun un  10/2  maddesinde,  bağımsız  denetim,  derecelendirme  ve değerleme kuruluşları gibi izahnamede yer almak üzere hazırlanan raporları hazırlayan  kişi  ve  kurumlar  da  hazırladıkları  raporlarda  yer  alan  yanlış, yanıltıcı ve eksik bilgilerden Kanun hükümleri çerçevesinde sorumlu oldukları belirtilmiştir (ayrıca bkz. m. 63)39. Madde  hükmünden  anlaşılacağı  gibi,  yardımcı  kuruluşların  bu sorumluluğu, hazırladıkları raporların içeriğinde yer alan bilgilerle sınırlı” bir sorumluluk olup, yukarıda ihraççı dışındaki sorumlular” başlığı altında değindiğimiz  kişilerin  sorumluluğundan  farklıdır40. Yardımcı  kuruluşların sorumluluğu bu çalışmanın konusu dışındadır. C. Sorumluluğun Niteliği 1. Genel olarak Sorumluluğun niteliği denince akla hemen sorumluluğun iki temel kaynağı olarak haksız fiil ve sözleşme sorumluluğu gelmekte ve niteleme konusunda bu ikili ayrıma müracaat edilmektedir. Buna karşın toplumdaki sosyal ve ekonomik gelişmelerle birlikte fertler ve gruplar arasındaki hukuki ilişki türlerinin çeşitlenmesi ve karmaşıklaşmasına bağlı olarak, sorumluluk nitelemesinin bu iki kaynakla kısıtlanmasının yetersiz kaldığı görülmüştür41. Nitekim  inceleme  konumuzda  da  aynı  sorun  karşımıza  çıkmaktadır. Hazırlanması  teknik  süreçlerden  sonra  ve  çeşitli  birimlerin  katılımı  ile gerçekleşen izahnameye konulan bilgilerin eksik ya da yanlış olmasından sorumluluğu, tek başına haksız fiilden ya da sözleşmeden doğan sorumluluk olarak  niteleme  olanağı  bulunmamaktadır.  Sorumluluk  süjelerinin  zarara uğrayanla arasındaki hukuki ilişkilere bakıldığında, yatırımcı ile sözleşme ilişkisi içinde bulunan süjeler olduğu gibi, bulunmayanlar da vardır. Bu noktada iltibasa meydan vermemek üzere hemen şu tespiti yapmanın yararlı 39  Yardımcı kuruluşların hazırladıkları raporların içerdiği bilgilerin doğruluğundan sorumlulukları, Kanun un 32/2 maddesinde, sadece izahname bakımından değil, tüm kamuyu aydınlatma belgeleri için geçerli olmak üzere tekrar edilmiştir. 40  Bu kuruluşlardan örneğin bağımsız denetim kuruluşlarının sorumluluğu hakkında ayrıntılı bir çalışma için bkz. Aytekin ÇELİK, Bağımsız Denetim Kuruluşlarının Sorumluluğu, Seçkin Yayıncılık, Ankara, 2005. 41  Huriye Reyhan DEMİRCİOĞLU, Güven Esası Uyarınca Sözleşme Görüşmelerindeki Kusurlu Davranıştan Doğan Sorumluluk (Culpa in Contrahendo Sorumluluğu), Yetkin Yayınları, Ankara, 2009, s. 119; Süleyman YALMAN, Türk ve İsviçre Hukukunda Sözleşme Görüşmelerinden Doğan Sorumluluk, Seçkin Yayıncılık, Ankara, 2006, s. 16. 206 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN olacağı  kanısındayız:  İzahnameden  doğan  hukuki  sorumluluğun  kaynağı kanundur. Gerçekten, izahnamede eksik ya da yanlış bilgi verilmesinden doğan zararı giderim yükümlülüğü doğrudan doğruya SPK m.10 hükmünden kaynaklanmaktadır. Bu çerçevede, sorumlu kişilere sorumluluk izafe etmek için, ilgili olayda haksız fiil ya da sözleşmeye aykırılığın koşullarının bulunup bulunmadığını araştırmaya gerek olmayıp, sorumluluk doğrudan doğruya kanunun açık hükmünden doğmaktadır42. Ayrıca gerek zamanaşımı, gerek ispat yükünün izahname sorumluluğu bakımından yine SPK da özel olarak düzenlenmiş olması karşısında, bu hususlar bakımından da genel hükümlere müracaat etme gereği bulunmadığından43, sorumluluğun kaynağının akdi mi yoksa haksız fiil mi olduğunu tartışmaya lüzum bulunmadığı kanısındayız44. Ancak yine de aşağıdaki alt başlıklarda sorumluluk süjeleri ile yatırımcı (davacı) arasında zarar öncesinde bir hukuki ilişki olup olmadığını irdeleyip, buna bağlı çıkarımlarda bulunacağız. Sorumluluğun  niteliği  meselesinde,  diğer  taraftan,  sorumluluk süjelerinin  kusurlarının  dikkate  alınıp  alınmadığı  kriterine  göre  kusur sorumluluğu-kusursuz  sorumluluk  ayrımı  yapılabilir.  Kanun un  gerek  10 gerek 32. maddesinde yer alan düzenlemelerde kusur esasına değinilmiş olup, bu çerçevede kusura dayalı sorumluluğun temel esaslarını belirleyen Türk Borçlar Kanunu 49 ve devamı maddeleri, genel hükümler olarak dikkate alınır. 42  Aynı görüşte AYOĞLU, s. 648; Mehmet Murat İNCEOĞLU, Sermaye Piyasasında Aracı Kurumların Hukuki Sorumluluğu, Seçkin Yayıncılık, Ankara, 2004, s. 133 (Yazar, izahname sorumluluğunun kanundan doğduğu, ihraççı dışındaki sorumlular (eski kanunda ihraççı dışında sadece aracı kurumlar için sorumluluk söz konusuydu, bkz. eSPK m.7)  bakımından tali sorumluluk getirilmiş olmasının, bu sorumluluğu sözleşmesel sorumluluktan da haksız fiil sorumluluğundan da uzaklaştırdığını belirtmektedir). 43  Sorumluluğun haksız fiile mi yoksa sözleşmeye mi dayandığı, özellikle zamanaşımı süresinin hesaplanması, ispat yükünün kime düştüğü ve bir de yardımcı şahısların verdiği zararlarda ifa yardımcısı mı yoksa istihdam edilen mi oldukları yönünden -farklı hükümlerin uygulanması nedeniyle- önem kazanmaktadır. Yukarıda belirttiğimiz gibi, zamanaşımı ve ispat yükü SPK da özel olarak düzenlenmiş, yardımcı şahısların sorumluluğu ile ilgili olarak da m.10/2 ve 32/2 hükümlerinde bağımsız denetim, derecelendirme ve değerleme kuruluşları gibi hazırladıkları raporlarla izahnameye katkı sağlayan kuruluşların bu raporların içeriğinde yer alan bilgilerden bu Kanun hükümleri çerçevesinde yatırımcıya karşı doğrudan doğruya sorumlu oldukları belirtilmiştir. Bu kuruluşlar dışında izahnamenin hazırlanmasında rol alan ihraççının çalışanlarının (muhasebe ve diğer departmanlarında görev alan kişiler gibi) ise ifa yardımcısı mı yoksa istihdam edilen mi olduklarının, ihraççının yatırımcıya karşı mutlak ve kusura dayanmayan sorumluluğu karşısında, pratik bir önemi yoktur. 44  TTK da düzenlenen anonim ortaklık yönetim kurulu üyelerinin sorumluluğu hakkında da aynı tartışmanın pratik bir öneminin kalmadığı hakkında bkz. Necla AKDAĞ GÜNEY, Anonim Şirket Yönetim Kurulu Üyelerinin Hukuki Sorumluluğu, Vedat Kitapçılık, İstanbul, 2008, s. 80. Gazi Üniversitesi Hukuk Fakültesi Dergisi C. XX, Y. 2016, Sa. 1 207Türk Hukukunda İzahnameden Doğan Hukuki Sorumluluğun Esasları Ayrıca,  kusur  sorumluluğunun  söz  konusu  olduğu  hallerde,  zarara birlikte neden olan kişilerin dış ilişkide davacıya karşı ne kapsamda sorumlu olacağı  esasına  göre,  müteselsil  sorumluluk-farklılaştırılmış  müteselsil sorumluluk ayrımı da söz konusudur. Ancak hemen vurgulamak gerekir ki, sorumluluğun müteselsil ya da farklılaştırılmış müteselsil mahiyette olması, sorumluluğun  niteliğinden  ziyade,  kapsamını  belirleyen  bir  ayrımdır.  Bu bağlamda,  Kanun un  10.maddesi  ihraççı  dışındaki  sorumlular  hakkında farklılaştırılmış  müteselsil  sorumluluk  öngörürken,  32.  madde  ise  tüm sorumlular arasında müteselsil sorumluluk bulunduğundan söz etmektedir. Bu iki sorumluluk türü arasındaki farklara aşağıda ayrıca değinilecektir. 2. İhraççının sorumluluğu İhraca konu sermaye piyasası aracını satın alan yatırımcı ile ihraççı arasında bir sözleşme ilişkisi olduğu açıktır45. Bu çerçevede, izahnamedeki bilgilere  güvenerek  alım  yapan  yatırımcının  uğradığı  zararın,  sözleşme öncesinde  sözleşme  taraﬂ arından  birinin  sözleşme  konusu  hakkında diğerine verdiği bilgilerin doğru olmamasından kaynaklanan zarar olarak değerlendirilmesi mümkündür. Buna göre ihraççının sorumluluğu, tipik bir sözleşme öncesi görüşmelerden doğan sorumluluk (culpa in contrahendo) olarak nitelendirilebilir46 47. Öte yandan, ihraççının izahnamede yer alan bilgilerin yanlış, yanıltıcı veya eksik olmasında kusuru bulunmadığını ileri sürerek sorumluluktan kurtulma imkanı olmadığını görüyoruz. Bu bakımdan, ihraççının sorumluluğunun bir 45  Satın alınan sermaye piyasası aracının türüne (pay ya da borçlanma aracı olmasına) göre kurulan ilişki bir ortaklık ya da alacaklılık ilişkisi mahiyeti kazanır. 46  Sözleşme görüşmelerinden doğan sorumluluk, doktrinde ana hatları ile, sözleşmenin kurulmasından önceki safhada görüşmecilerden birinin veya yardımcılarının, diğer görüşmeciye veya onun koruma alanında bulunan kişilere, aralarında dürüstlük kuralına dayalı olarak kurulmuş bulunan güven ilişkisine aykırı davranarak vermiş olduğu zarardan doğan sorumluluk olarak tanımlanmaktadır (Fikret EREN, Borçlar Hukuku Genel Hükümler, 9.Bası, Beta Yayıncılık, İstanbul, 2006, s. 1083. Diğer tanımlar için bkz. Kemal OĞUZMAN / Turgut ÖZ, Borçlar Hukuku Genel Hükümler C.I, 11.Bası, Vedat Kitapçılık, İstanbul, 2013, s. 488; Selahattin Sulhi TEKİNAY / Sermet AKMAN / Haluk BURCUOĞLU / Atilla ALTOP, Borçlar Hukuku Genel Hükümler, C.2, Beşinci Bası, Filiz Kitabevi, İstanbul, 1985, s. 1306 vd).   Diğer taraftan culpa in contrahendo sorumluluğunun Türk hukukunda, Almanya, İsviçre ve Fransa hukuk sistemlerinde olduğu gibi, genel bir kanun maddesiyle düzenlenmeyip, kanunda yer alan bazı sorumluluk hükümlerinin temelini oluşturduğu hakkında bkz. DEMİRCİOĞLU, s. 72 vd; YALMAN, s. 20. 47  Aynı görüşte İNCEOĞLU, s. 132 (Yazar, Alman hukukunda da izahname sorumluluğunun culpa in contrahendo sorumluluğunun geliştirilmiş hali olduğunun kabul edildiğini belirtmektedir, bkz. dn.211); KOCA, s. 26. 208 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN kusursuz sorumluluk hali olduğu nitelemesi de yapılabilir48. Kanımızca, TTK m.557 hükmünden esinlenerek yeni Kanun a dahil edilen farklılaştırılmış teselsülün49 sadece ihraççı dışındaki sorumlular hakkında öngörülmüş olması da  bu  fikri  doğrulamaktadır.  Nitekim,  tüzel  kişilerin  organlarının  haksız fiillerinden sorumluluğunun (MK 50/2, TTK 371/5), kurtuluş beyyinesi dahi getirilmesi mümkün olmayan bir kusursuz sorumluluk hali olduğu doktrinde ifade edilmektedir50. Bilindiği gibi, modern hukuk sistemlerinde sorumluluğun temelini kusur ilkesi oluşturmaktadır51. Ancak kusur ilkesinin mutlak olarak uygulanması ve kusur bulunmayan hallerde zararın zarar gören üzerinde bırakılmasının meydana getirdiği adalet ve hakkaniyete uymayan sonuçlar, belli hallerde kusur olmadan da sorumluluğun kabul edilmesi düşüncesini doğurmuş ve zaman içinde bu düşünce yaygınlaşmıştır. Artık günümüzde, zararın doğmasında doğrudan doğruya bir kusuru bulunmasa dahi, zararı karşılaması denkleştirici adaletin bir gereği olarak görülen kimselere sorumluluk yükletilmesi fikri modern hukuk sistemlerinde bir gereklilik olarak kabul edilmekte ve kusursuz sorumluluk halleri kanun seviyesinde düzenlenmektedir52. İşte yetkililerin kusuruyla izahnamede yanıltıcı bilgi verilmesinden doğan zarardan ihraççının tüzel  kişiliğinin  kusursuz  sorumlu  kılınması  da,  bu  gerekliliğin  sermaye piyasasında ortaya çıktığı hallerden biri olarak değerlendirilebilir. Buna göre, sorumluluğu objektif olarak var kabul edilen ihraççı, gerçeğe aykırı bilgilerin yetkili kişiler eliyle hazırlandığını, bir zarar doğmuşsa onların kusuruyla doğduğunu ve onlardan tazmin edilmesi gerektiğini ileri sürememektedir. Sebep sorumluluğu ya da objektif sorumluluk olarak da adlandırılan kusursuz sorumluluk hallerinde hakkaniyet, yarar görenin zarara da katlanması, tehlike yaratmanın sorumluluğu, hakimiyet alanı altındaki kişilerin fiillerinden sorumluluk ve özen borcu gibi düşünceler sorumluluğun kabul edilmesinin altında yatan gerekçeler olarak gösterilmektedir53. İhraççının izahnameden doğan sorumluluğunda da benzer şekilde hakkaniyet, yarar görenin zarara 48  AYOĞLU, s. 642. 49  Farklılaştırılmış teselsül hakkında daha ayrıntılı bilgi için bkz. aşağıda Bölüm IV/D-2. 50  Ersin ÇAMOĞLU, Anonim Ortaklık Yönetim Kurulu Üyelerinin Hukuki Sorumluluğu, Vedat Kitapçılık, İstanbul, 2007, s. 41; TANDOĞAN, s. 125. 51  EREN, s. 447 vd. 52  EREN, s. 462; TANDOĞAN, s. 89 vd. 53  Süleyman YILMAZ, Türk Borçlar Kanunu Tasarısında Sebep Sorumluluklarına İlişkin Yeni Hükümler”, AÜHFD, C.59, S.3, 2010, s. 554 vd.  Gazi Üniversitesi Hukuk Fakültesi Dergisi C. XX, Y. 2016, Sa. 1 209Türk Hukukunda İzahnameden Doğan Hukuki Sorumluluğun Esasları katlanması ve/veya özen borcu gerekçelerine dayanılabilir. Bunun dışında, tüm sermaye piyasası düzenlemelerinin temel amacı olan yatırımcıların ve piyasaya olan güvenin korunması ile etkin denetimin sağlanması da ihraççının kusursuz sorumlu kabul edilmesinde genel birer gerekçe olarak zikredilebilir. 3. İhraççı dışındakilerin sorumluluğu İhraççı  dışındaki  kişilere  yükletilen  sorumluluk  -hepsini  kapsayan genel bir niteleme tespiti olarak- tali nitelikte kusur sorumluluğudur. Bu çerçevede,  sorumlulara,  ancak  kusurlarına  ve  durumun  gereklerine  göre zarar kendilerine yükletilebildiği ölçüde ve ancak zararın ihraççıdan tazmin edilemediği hallerde müracaat edilebilir. Öte yandan, tek tek sorumlulara baktığımızda, özellikle aracı kurum ve yönetim kurulu üyelerinin durumlarını daha yakından irdelemekte fayda vardır. Aracı kurum, satış işlemlerine aracılık etmesi nedeniyle, yatırımcı ile hukuki ilişkiye girmektedir. Aracı kurum aracılık işlemlerinde ortaklık nam ve hesabına hareket ediyorsa vekil, kendi namına ortaklık hesabına hareket ediyorsa komisyoncu gibidir54. Hemen fark edileceği gibi, aracılık yüklenimi sözleşmesinin taraﬂ arı ihraççı ile aracı kurum olup, aracı kurumun sözleşmesel edim borçları ihraççıya karşıdır55. Yatırımcı bu sözleşmenin tarafı değildir. Öte yandan, aracı kurumun ortaklık nam ve hesabına hareket ettiği hallerde, yatırımcı ile arasında sözleşme müzakerelerinin bulunduğu da söylenemez. Bu durumda aracı kurum yardımcı şahıs konumunda olup, yardımcı şahıslar kendi kusurlu davranışlarından haksız fiil hükümlerine göre sorumlu olurlar56. Aracı kurumun kendi namına ortaklık hesabına hareket ettiği hallerde ise, sorumluluklarının ihraççıda olduğu gibi bir culpa in contrahendo sorumluluğu olduğu ileri sürülebilir57.  Şunu belirtmek gerekir ki, aracı kurumların halka arza aracılık faaliyetleri kendine özgü kurallarla düzenlenmiş özel bir faaliyettir. Gerçekten de aracı kurumun halka arz dokümanlarının hazırlanmasında etkin bir rolü vardır. Bu 54  Bkz. Çağlar MANAVGAT, Sermaye Piyasasında Aracı Kurumlar, BTHAE, Ankara, 1991, s. 84 vd. 55  Bu bağlamda yatırımcının, aracılık yüklenimi sözleşmesinin gereği gibi ifa edilmemesi nedeniyle TBK 112 vd. hükümlerine müracaat etme imkanı yoktur. 56  İNCEOĞLU, s. 132. 57  İNCEOĞLU, bu fikrin ileri sürülebileceğini, ancak kendisinin buna katılmadığını, görüşünün sorumluluğun kaynağının kanun olduğu, haksız fiillere ilişkin hükümlerin ise kıyasen uygulanması gerektiği, ayrıca culpa in contrahendo ya da haksız fiil uyarınca aracı kurumun sorumlu tutulabildiği hallerde iki sorumluluğun birbiriyle yarışması yönünde olduğunu belirtmektedir (bkz. s. 132-133). 210 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN nedenle, aracı kurum, halka arzın tüm safhalarında, özellikle fiyatın doğru belirlenmesi ve ihraççı ile ilgili doğru bilgilendirme yapılması konusunda özen ve en iyi gayreti gösterme yükümlülüğü altındadır58. Bu yükümlülüğün yerine getirilmemesi, söz konusu özen borcuna aykırılık olmanın yanında, doğrudan doğruya bir edim borcu altına girmediği yatırımcıya karşı da aracı kurumun haksız fiili niteliğindedir. Bu çerçevede aracı kurumun izahnamedeki bilgilerin eksik ya da yanlış olmasından yatırımcıya karşı sorumluluğunu, kanundan kaynaklanan, kendi mevzuatındaki  özen borcu ile desteklenen, kusura dayalı, karma59 bir sorumluluk olarak değerlendirmek kanımızca doğru olur60. Yönetim kurulu üyeleri ile yatırımcı arasında ilk bakışta herhangi bir sözleşme  ilişkisi  bulunmadığı  düşünülebilir.  Bu  doğru  olmayıp,  yönetim kurulu ile ortaklık arasında kabul edilen vekalet veya hizmet akdi ilişkisi61, ortaklık  sözleşmesi  uyarınca  dolaylı  olarak  ortakları  da  yönetim  kurulu üyeleri ile sözleşme ilişkisi içine sokmaktadır. Nitekim doktrinde, TTK daki anonim  ortaklık  yönetim  kurulu  üyelerinin  sorumluluğunun  sözleşmesel nitelik taşıdığı, bu çerçevede ortaklar ve şirket alacaklılarının da yönetim kurulu üyelerine karşı açacakları davalarda sözleşmeye aykırılık sebebine dayanabilecekleri belirtilmektedir62. Aynı görüş ve gerekçenin, yönetim kurulu üyelerinin yatırımcılara karşı izahnameden doğan sorumluluk hakkında da geçerli olduğunu kabul etmek gerekir. Sonuç  olarak  sorumluluğun  niteliği  hakkında  aşağıdaki  nihai değerlendirmeleri yapabiliriz: İzahname sorumluluğu kanundan kaynaklanan bir  sorumluluktur.  Kanun da  sorumluların  kimler  olduğu,  ispat  yükü  ve 58  Bkz. III-37.1 sayılı Tebliğ, m.54. Aracı kurumların bu yükümlülüğü uygulamada due diligence” olarak adlandırılmaktadır (Aracı kurumların halka arz işlemlerindeki fonksiyonlarına, özellikle uzmanlıkları ile sürece katkı sağlamaları hakkında bkz. AYOĞLU, s. 640). 59  Karma deyimini, tek başına haksız fiil ya da sözleşme değil, fakat ikisine ait unsurları da barındıran anlamında kullanıyoruz. 60  Son olarak garantörün konumu da özellik arz eder. Garantörün sorumluluğu garanti sözleşmesine dayanır ve garantörlük sözleşmesi bağımsız bir borç doğurur. Sorumluluk da sözleşmede kararlaştırılan şartın gerçekleşmesi ile kendiliğinden doğar. Kusura bakılmaz. 61  Reha POROY / Ünal TEKİNALP / Ersin ÇAMOĞLU, Ortaklıklar Hukuku I, Yeniden Yazılmış 13.Bası, Vedat Kitapçılık, İstanbul, 2014, s. 352.  62  ÇAMOĞLU (POROY/TEKİNALP), s. 390; Hasan PULAŞLI, Türk Ticaret Kanunu Tasarısına Göre Anonim Şirket Yönetim Kurulu Üyelerinin Özen Yükümlülüğü ve Müteselsil Sorumluluğu”, BATİDER, C.XXV, S.1, Mart 2009, s. 36; AKDAĞ GÜNEY (2008), s. 81 vd. Ayrıca ÇAMOĞLU, 6762 sayılı eTTK da yönetim kurulu üyelerinin sorumluluğunu incelediği kitabında, 338. madde ile ilgili olarak Adliye Encümeni Mazbatasında, sorumluluğun kaynağının akdi olduğunun belirtildiğine işaret etmektedir [ÇAMOĞLU (2007), s. 15]. Aynı hususa eserinin bu dipnotta atıf yapılan bölümünde AKDAĞ GÜNEY de değinmektedir.  Gazi Üniversitesi Hukuk Fakültesi Dergisi C. XX, Y. 2016, Sa. 1 211Türk Hukukunda İzahnameden Doğan Hukuki Sorumluluğun Esasları zamanaşımı  hususi  mahiyette  düzenlenmiş  olup,  bu  meselelerde  genel hükümlere müracaat etme gereği yoktur. Bununla birlikte, sorumluluğun temelinin akde mi yoksa haksız fiile mi dayandığı konusunda, gerek ihraççının, gerek ihraççı vasıtasıyla ihraççının yönetim kurulu üyelerinin, gerek aracılık işlemleri nedeniyle aracı kurumun yatırımcı ile doğrudan ya da dolaylı olarak bir akdi ilişki içinde olduğunu görüyoruz. Bu çerçevede sorumluluğun akde aykırılığa dayandığı fikri ağırlık kazanmaktadır. Ayrıca, ilerde değineceğimiz gibi, ispat yükünün davalılar üzerinde bırakılmış olması da sorumluluğun akde dayandığı fikrini desteklemektedir. Şu kadar ki, izahnamede sunulan bilgilerin sözleşme akdedilmeden önce karşı tarafa sunulan bilgiler olması nedeniyle,  doğrudan  doğruya  sözleşmeye  aykırılığa  değil  de,  sözleşme görüşmelerinde  yaratılan  güvene  aykırı  hareketten  doğan  bir  sorumluluk (culpa in contrahendo) olduğu fikri kabul edilebilir görünmektedir. D. Sorumluluğun Kapsamı 1. Genel olarak Kanun un  10  ve  32.  maddelerinde  sorumluluk  yüklenen  kişiler arasındaki  sorumluluk  paylaşım  ilişkisi  birbirinden  farklı  düzenlenmiştir. Kamuyu  aydınlatma  belgelerinden  sorumluluğu  düzenleyen  m.32  f.1 hükmünde, sorumluluk yüklenen kişilerin müteselsilen sorumlu oldukları belirtilirken, Kanun un 10. maddesinde, kendisi de bir kamuyu aydınlatma belgesi  olan  izahnamede  yer  alan  yanlış,  yanıltıcı  ve  eksik  bilgilerden kaynaklanan zararlardan ihraççıların sorumlu olduğu, zararın ihraççıdan63 tazmin edilememesi veya edilemeyeceğinin açıkça belli olması halinde; halka arz edenler, ihraca aracılık eden lider aracı kurum, varsa garantör ve ihraççının yönetim kurulu üyelerinin kusurlarına ve durumun gereklerine göre zararlar kendilerine  yükletilebildiği  ölçüde  sorumlu  oldukları  belirtilmektedir.  Şu halde, 32. madde tüm sorumlular arasında müteselsil sorumluluğa yer verirken, 10. madde tali sorumluluk yüklenen kişiler arasında farklılaştırılmış teselsüle64 yer vermektedir. İzahnamenin de bir kamuyu aydınlatma belgesi olmasından 63  Maddede söz konusu kişilerden” denmekte ise de, buradaki ifade ihraççıdan” şeklinde anlaşılması gerekir. Çünkü zararın ihraççıdan tazmin edilememesi halinde, maddede belirtilen diğer tali sorumlulara müracaat edilebilecektir. İhraççının kastedildiği gayet açık olduğuna göre, madde lafzında söz konusu kişiler” gibi çoğul bir ifade yerine, net bir şekilde ihraççı denmesi kanımızca daha beliğ olurdu. 64  KARAYALÇIN, farklılaştırılmış sınırlı müteselsil sorumluluk” deyimini kullanmaktadır (bkz. Yaşar KARAYALÇIN, İsviçre Hukuku nda Müteselsil Sorumluluk Konusunda Tartışmalar ve Yasal Gelişmeler”, Ünal Tekinalp e Armağan, C.II, Beta Yayıncılık, İstanbul, 2003, s. 670. 212 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN yola çıkarak, 32. maddedeki sorumluluğun izahnameyi de teşmil ettiği ve müteselsil  sorumluluğun  burada  da  cari  olduğu  ileri  sürülebilir. Aşağıda müteselsil sorumluluk ile farklılaştırılmış müteselsil sorumluluk arasındaki farka değinildikten sonra, hükümler arasındaki söz konusu farklılığın ne şekilde yorumlanması gerektiğine dair görüşümüze yer verilecektir. 2.  Müteselsil  sorumluluk  –  farklılaştırılmış  teselsül  ayrımı  ve hükümler arasındaki ilişki Müteselsil  sorumluluk,  borçlulardan  her  birinin,  alacaklıya  karşı borcun tamamından sorumlu olduğu, başka deyişle alacaklının borçlulardan her birine borcun tamamını tahsil için müracaat edebildiği, alacağın tamamı ya da bir kısmının borçlulardan biri tarafından ifa edilmesi durumunda, ifa edilen miktar kadar diğerlerinin de borçtan kurtulduğu bir birlikte sorumluluk hali olup, ancak sözleşmede kararlaştırılmışsa ya da kanunda öngörülmüşse söz konusu olabilir (TBK m.162/2, 163)65. Müteselsil sorumluluğun özelliği, zarara  birlikte  sebep  olan  borçluların,  zararın  doğmasındaki  kusurlarının dış  ilişkide  (alacaklıya  karşı)  dikkate  alınmayıp,  iç  ilişkide  (zararın paylaşılmasında birbirlerine karşı) ileri sürülebilmesidir. Nitekim bu husus haksız fiiller bakımından TBK m.61 hükmünden anlaşılmaktadır. 6762 sayılı eTTK döneminde yönetim kurulu üyelerinin 336. madde çerçevesindeki sorumluluğu da bir müteselsil sorumluluktu ve oluşan şirket zararı  için  yönetim  kurulu  üyelerinin  hepsine  bu  sorumluluk  hükümleri muvacehesinde müracaat edilebiliyordu. Zarara neden olan fiil bakımından kusurları farklı derecelerde olmasına karşın, yönetim kurulu üyelerinin her birinin  davacılara  karşı  zararın  tamamından  sorumlu  olmaları  sonucunu doğuran bu düzenleme, adil olmayan sonuçları nedeniyle doktrinde yoğun olarak eleştirilmiş ve mehaz İBK da 1991 yılında yapılan reform sırasında değiştirilerek  farklılaştırılmış  teselsül  esası  kabul  edilmiştir66.  Yeni düzenlemeye göre birden çok kişinin aynı zararı tazminle yükümlü olmaları halinde, bunlardan her biri, kusuruna ve durumun gereklerine göre, zarar şahsen kendisine yükletilebildiği ölçüde, bu zarardan diğerleriyle birlikte müteselsilen sorumlu olur. Bunun anlamı, birlikte şirketi zarara uğrattıkları 65  Bu anlamda Kanun un 32. maddesi kanundan kaynaklanan bir müteselsil sorumluluk halidir. 66  İBK m.759 hükmünde yapılan değişiklik öncesindeki öğretide müteselsil sorumluluk konusunda yapılan tartışmalar ve bu tartışmaların anılan değişikliğe yansıması hakkında daha ayrıntılı bilgi için bkz. Mehmet HELVACI, Anonim Ortaklıkta Yönetim Kurulu Üyesinin Hukuki Sorumluluğunun Müteselsil Olmasının Anlamı ve İsviçre Borçlar Kanunu 759. Maddesi ile Getirilen Müteselsil Sorumluluğun Anlamının Tanıtılması”, Prof. Dr. Hayri Domaniç e 80. Yaş Günü Armağanı, C.I, Beta Yayıncılık, İstanbul, 2001, s. 225 vd. Gazi Üniversitesi Hukuk Fakültesi Dergisi C. XX, Y. 2016, Sa. 1 213Türk Hukukunda İzahnameden Doğan Hukuki Sorumluluğun Esasları iddia edilen yönetim kurulu üyelerine karşı açılan sorumluluk davasında, üyelerden her birinin, dış ilişki bakımından, zararın tamamından sorumlu olmayıp,  somut  olaydaki  şahsi  durum  ve  kusurlarının  derecesini  ileri sürerek, zararın buna göre paylaştırılmasını talep etme haklarının olmasıdır67. Farklılaştırılmış teselsül, alacaklının borçlulardan tatmin menfaatini ortadan kaldırmamakta,  ancak  borçlunun,  borcun  doğumundaki  etkisini  dikkate almak  suretiyle  hafiﬂ etmektedir68.  Şunu  belirtmek  gerekir  ki,  İsviçre de farklılaştırılmış  teselsül  düzenlemesi  yürürlüğe  girdikten  sonra  Federal Mahkeme  uygulamasında  fazla  bir  değişiklik  olmadığına,  Mahkeme nin kusur derecesini dikkate almak suretiyle sorumlulukta indirime gittiğine pek rastlanmadığına da doktrinde işaret edilmektedir69. Yönetim  kurulu  üyelerinin  eTTK  m.336  hükmünde  düzenlenen müteselsil  sorumluluğuna  getirilen  eleştiriler  ve  hükmün  adil  olmayan sonuçları nedeniyle, mehaz ülke kanununda benimsenen çözüm, yeni ticaret kanunumuzun  hazırlanması  sürecinde  aynen  dikkate  alınmış  ve  anonim ortaklık yönetim kurulu üyelerinin sorumluluğunda farklılaştırılmış teselsül esası 6102 sayılı Kanun la birlikte ülkemizde de kabul edilmiştir (bkz. TTK m.557/1). SPK m.10 hükmü düzenlenirken, 6102 sayılı TTK da yönetim kurulu üyelerinin  sorumluluğu  bakımından  kabul  edilen  farklılaştırılmış  teselsül düzenlemesinden esinlenildiği, birebir aynı düzenlemeye yer verilmesinden anlaşıldığı gibi, hükmün gerekçesinde de TTK nın 557. madde hükmüne paralel  bir  uygulamanın  benimsendiği  açıkça  belirtilmiştir.  İzahname sorumluluğu bakımından 10. maddede farklılaştırılmış teselsülü benimseyen kanun  koyucu,  kamuyu  aydınlatma  belgelerinden  sorumlulukta  bu  esası kabul etmeyip, sorumluların müteselsil sorumlu olmasını istemiştir. Madde 32 nin  gerekçesine  bakıldığında,  izahname  ve  diğer  kamuyu  aydınlatma belgelerinden sorumlu olanlar ile bu sorumluluğa ilişkin tazminat haklarının ve illiyet bağının çok daha detaylı bir şekilde belirlenmesinin amaçlandığı, 67  Necla AKDAĞ GÜNEY, Bankalar Kanunu na Göre Yönetim Kurulu Üyelerinin Verdikleri Zararla Sınırlı Şahsi Sorumluluklarının İsviçre Borçlar Kanunu Art.759 da Yer Alan Farklılaştırılmış Teselsül Düzenlemesi ile Karşılaştırılması”, Prof.Dr. Hüseyin Ülgen e Armağan, C.II, Vedat Kitapçılık, İstanbul, 2007, s. 1213. 68  Kürşat GÖKTÜRK / Mehmet Çelebi CAN, Farklılaştırılmış Teselsülün -Özellikle- Dış İlişki Bakımından Anlamı ve Bankacılık Kanununun Şahsi İﬂ as Sorumluluğu İle Karşılaştırılması”, İÜHFD, C.3, S.2, 2011, s. 249. 69  GÖKTÜRK/CAN, s. 252; Ali Haydar YAĞCIOĞLU, Haksız Fiil Sebebiyle Aynı Zarardan Birden Fazla Kimsenin Müteselsil Sorumluluğu, Adalet Yayınevi, Ankara, 2014, s. 149, dn.265. 214 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN maddede genel olarak yanlış, yanıltıcı veya eksik bilgilerin yer aldığı kamuyu aydınlatma belgelerine dayanarak işlem yapan yatırımcıların tazminat hakları ile  sorumluların  kurtuluş  karinelerinin  düzenlendiği,  kamuyu  aydınlatma belgelerinden sorumlu olanların belgeleri imzalayanlar şeklinde belirli bir hale getirildiği, yeni düzenleme ile kamuyu aydınlatma belgelerine dayanılarak yapılan işlemlerden kaynaklanan tazminat talepleri için genel hükümlere müracaat etmesi gerekliliğinin ortadan kaldırıldığı, bunun yatırımcı güveninin oluşturulması ve yatırımcıların korunması açısından önemli bir yaklaşım olduğu  belirtilmiştir.  Görüldüğü  gibi,  32.  maddenin  gerekçesinde  10. maddenin aksine müteselsil sorumluluk ilişkisine dair bir vurgulamaya yer verilmemiştir. Sorumlular arasındaki sorumluluk paylaşım ilişkisine dair 10. ve 32. madde arasındaki bu farklılık, dış ilişki bakımından sorumluluk kapsamını belirlemede etkili olduğundan önemlidir. Müteselsil sorumlulukta sorumlular davacıya karşı dış ilişkide zararın tamamından sorumlu iken, farklılaştırılmış teselsülde  birlikte  zarar  verenlerin  her  birinin  zararın  doğumundaki kusuruna bakılır70 ve bunlar dış ilişkide davacıya karşı kusurları oranında sorumlu olurlar. Buna göre,  açılacak bir davada davalıların davacılara karşı sorumluluk  miktarlarını  belirlerken  hakimin  hangi  hükmü  uygulayacağı sorusu cevaplandırılmalıdır. Yukarıda değindiğimiz madde gerekçelerinden, en azından 10. madde için kanun koyucunun iradesini net bir şekilde anlamak mümkündür. Buna göre,  kanun  koyucu  bilinçli  bir  tercih  olarak71,  10.  maddede  teselsülün farklılaştırılmasını istemiştir72. Kanun koyucunun bilinçli iradesi yanında, izahnamenin hususi mahiyeti de dikkate alınmak lazımdır. Gerçekten, halka arzda üstlendiği özel fonksiyon ve bu bağlamda içeriği, hazırlanması, ilanı 70  Birlikte zarar kavramın nasıl anlaşılması gerektiği ve zararın ne şekilde paylaştırılacağı konusundaki açıklamalar için bkz. TTK m.557 gerekçesi. 71  Kamuoyu görüşüne sunulan ilk kanun taslağında, izahnameden sorumlu kişilerin sorumluluğu müteselsil sorumluluk olarak düzenlenmişti (bkz. Taslak m.10). Taslaktaki bu hüküm kanunlaşma esnasında değişmiş ve mevcut halini almıştır. Anılan taslak metni için bkz.http://www.spk.gov.tr/displayfile.aspx?pageid=859  &action=displayfile&fn=859. pdf&submenuheader=null”. 72  Şu halde, ihraççının yanında, fakat ihraççıdan sonra gelmek üzere sorumluluk yükletilen kişiler, izahnamede verilen bilgilerin yanlış, yanıltıcı ve eksik olmasından -dış ilişkide- kusurları ölçüsünde sorumlu olacaklardır. Farklılaştırılmış teselsül tali sorumlular arasındadır. Buna göre, ihraççının sorumluluğu her durumda birinci derece devam etmekte, davacı zararını ihraççıdan tazmin edemediği ölçüde müracaat ettiği tali sorumlular, davacıya karşı kusurları ölçüsünde sorumlu olacaklardır. Gazi Üniversitesi Hukuk Fakültesi Dergisi C. XX, Y. 2016, Sa. 1 215Türk Hukukunda İzahnameden Doğan Hukuki Sorumluluğun Esasları vs. hususların özel usullere tabi kılındığı izahnamenin kamuyu aydınlatma belgelerinin  özel  bir  çeşidi  olduğu  kabul  edilmelidir.  Bu  çerçevede, izahnameden sorumluluğu özel olarak düzenleyen 10. madde hükmünün, kamuyu  aydınlatma  hükümlerinden  sorumluluğu  düzenleyen  32.  madde hükmüne nazaran özel hüküm niteliğinde olduğunu kabul etmek gerekir73. Sonuç olarak, hükümler arasında genel hüküm – özel hüküm ilişkisi var olup, izahname söz konusu olduğunda m.10, izahname dışındaki kamuyu aydınlatma belgelerinde ise m.32 uygulama alanı bulur74. Bu çerçevede, iki hüküm arasında çelişki bulunduğu ve bu konuda davacı açısından hakların yarışmasının söz konusu olduğu, bu nedenle davacının istediği hükme müracaat edebileceğini  savunan  görüşü75,  yukarıdaki  açıklamalarımız  çerçevesinde, doğru kabul etmek mümkün değildir. Hakim, davalılar arasındaki teselsülün farklılaştırılmasını  isteyen  ve  bu  yönde  özel  düzenleme  getiren  kanun koyucunun  iradesini  dikkate  almak  ve  10.  madde  hükmünü  uygulamak zorundadır76.  Nitekim  genel  hükümle  özel  hükmün  karşılaştığı  durumda, hakların yarışmasından söz edilmeyip, özel hükmün uygulanmasının söz konusu olacağı Yargıtay ın 4.6.1958 tarih ve 15/6 sayılı İçtihatları Birleştirme Kararında da vurgulanmıştır77. Öte yandan, şu hususa açıklık getirmek gerekir ki, 10. madde ile 32. madde  arasındaki  genel  hüküm-özel  hüküm  ilişkisi  sadece  sorumluluk süjelerinin dış ilişkide sorumluluk paylaşımları hakkında olup, 32.maddenin 4, 5 ve 6. fıkralarında yer alan düzenlemelerin izahname sorumluluğunda da uygulama alanı bulacağında tereddüt etmemek gerekir. 73  Aynı görüşte ÇETİN/TÖREMİŞ/CANTİMUR, s. 43. 74  Başka bir anlatımla, pay alım tekliﬂ erinde hazırlanan bilgi formu, özel durum açıklaması, birleşme ve bölünme işlemlerinde hazırlanacak duyuru metinleri, borsada işlem görme duyurusu ve finansal raporlar gibi (maddede geçen gibi” ifadesi nedeniyle, belirtilen örneklerin tahdidi olmadığı söylenebilir. Nitekim bu hususa gerekçede de değinilmiştir) kamuyu aydınlatma belgelerini imzalayanlar, belgelerde yer alan bilgilerin yanlış, yanıltıcı veya eksik olmasından kaynaklanan zarardan müteselsilen sorumlu olacaktır. 75  Bkz. İbrahim HASELÇİN, İzahname sorumluluğu çelişkili (26.12.2012 tarihli Habertürk  gazetesi nde  çıkan  köşe  yazısı),  http://www.bloomberght.com/ht-yazarlar/ibrahimhaselcin/1274186-izahname-sorumlulugu-celiskili. 76  Benzer bir tartışmada, İBK da yapılan değişiklik sırasında, hakime hafif kusurlu kimselerin sorumluluğunda indirim yapabilme yetkisinin verilmesi önerisine karşı, kanun koyucunun açıkça farklılaştırılmış teselsül hükmü getirme iradesi ile hareket ettiği, bu nedenle hükmü bu şekilde düzenlediği belirtilmiştir (HELVACI, s. 229). 77  Mustafa Reşit KARAHASAN, Sorumluluk Hukuku, Beta Yayıncılık, İstanbul, 1996, s. 66. 216 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN E. Sorumlulukla İlgili Diğer Meseleler 1. Kusurun ispatı ve kurtuluş kanıtı Kanun da kamuyu aydınlatma belgelerinden sorumlulukta sorumlular için kusur karinesi getirilmiştir. Buna göre, kamuyu aydınlatma belgelerinde yer  alan  bilgilerin  yanlış,  yanıltıcı  veya  eksik  olması  konusunda  bilgi sahibi  olmadığını  ve  bu  bilgi  eksikliğinin  kast  veya  ağır  ihmallerinden kaynaklanmadığını  ispatlayan  kişiler  sorumlu  olmaz  (m.36/3).  Bu düzenlemeden, kanun koyucunun sorumlular bakımından kusurun varlığını karine olarak kabul ettiğini anlıyoruz. Buradaki karine aksi ispatlanabilir bir karinedir. Buna göre, davalılar açıklanan bilgilerin yanlış, yanıltıcı veya eksik olmasından bilgileri olmadığını ve bu bilgi eksikliğinin kendi kusurlarından kaynaklanmadığını  ispatlayarak  sorumluluktan  kurtulabilirler78.  Şu  halde sorumluluk davasında ispat yükü davalılar üzerinde bırakılmıştır. Öncelikle,  buradaki  sorumluluktan  kurtulma  imkanı  ihraççıyı kapsamamaktadır.  Çünkü  ihraççının  kamuyu  aydınlatma  belgelerinden biri olan izahnameden sorumluluğu Kanun un 10. maddesinde özel olarak düzenlenmiş olup, buna göre ihraççının sorumluluğu kusura dayanmamaktadır. Başka deyişle, ihraççının, kusuru bulunmadığını ileri sürerek sorumluluktan kurtulması  mümkün  değildir. Ayrıca,  10.  maddede  herhangi  bir  kurtuluş kanıtına  yer  verilmediğini  de  unutmamak  gerekir.  Şu  halde  kusursuz olduklarını  ispatlayarak  sorumluluktan  kurtulma  imkanı  sadece  ihraççı dışındaki sorumlular için söz konusudur79. İkinci  olarak,  ispat  yükünün  davalılar  üzerinde  bırakılmış  olması, anonim ortaklık yönetim kurulu üyelerinin sorumluluğu bakımından TTK nın benimsediği sistemden farklıdır. Şöyle ki, 6335 sayılı Kanun la değişik TTK m.553/1 hükmü uyarınca, kurucular, yönetim kurulu üyeleri, yöneticiler ve tasfiye memurları, kanundan ve esas sözleşmeden doğan yükümlülüklerini kusurlarıyla ihlal ettikleri takdirde, hem şirkete hem pay sahiplerine hem de şirket alacaklılarına karşı verdikleri zarardan sorumludurlar. Bu hüküm muvacehesinde, yönetim kurulunun kusurlu olduğunu davacının ispatlaması 78  Benzer bir düzenleme, anonim ortaklıklarda yönetim kurulu üyelerinin sorumluluğuna ilişkin eTTK nın 338. maddesinde de vardı. ÇAMOĞLU, anılan düzenlemedeki sorumluluktan kurtuluş imkanının, kusursuz sorumluluk hallerinin bazılarındaki kurtuluş beyyinesi değil, bir kusursuzluk beyyinesi olduğunu belirtmektedir [ÇAMOĞLU (2007), s. 15]. 79  Mücerret kusursuzluğunu ispat ederek sorumluluktan kurtulma ancak kusurlu sorumluluk hallerinde söz konusu olabilir [ÇAMOĞLU (2007), s. 15]. Gazi Üniversitesi Hukuk Fakültesi Dergisi C. XX, Y. 2016, Sa. 1 217Türk Hukukunda İzahnameden Doğan Hukuki Sorumluluğun Esasları gerekmektedir80. SPK da ise izahnamenin de dahil olduğu kamuyu aydınlatma belgelerinden sorumlulukta eTTK m.338 hükmüne benzer bir kusur karinesine yer verilmiştir. Bu aksi ispat edilebilen bir karine olup, buna göre, kamuyu aydınlatma belgesinde (izahnamede) yer alan bilgilerin yanlış, yanıltıcı ya da eksik olmasında kusurlu olduğu karine olarak kabul edilen sorumlular (aynı maddenin 1.fıkrası uyarınca izahnameyi imzalayanlar81), belgede yer alan bilgilerin yanlış, yanıltıcı veya eksik olması konusunda bilgi sahibi olmadığını ve bu bilgi eksikliğinin kast veya ağır ihmallerinden kaynaklanmadığını ispatladıkları takdirde sorumlu olmazlar. Şu halde, sorumluluk yöneltilen kimsenin  hakkındaki  karineyi  çürütmek  için  iki  hususu  ispat  etmesi istenmektedir. Birincisi ilgili bilginin yanlış, yanıltıcı veya eksik olmasından haberi olmadığı (konu hakkında bilgi sahibi olmadığı), ikincisi ise söz konusu bilgi eksikliğinin kendisinin kast veya ağır ihmalinden kaynaklanmadığıdır82. İspat yükünün davalılar üzerinde bırakılması yatırımcıların korunması bakımından  yerindedir.  Gerçekten  de  sermaye  piyasasında  tasarruﬂ arını değerlendiren finansal okur-yazarlık düzeyi birbirinden farklı pek çok kişi vardır. Hatta bunlar arasında, değil izahnamede açıklanan bilgi ve belgeleri anlayıp yorumlama, genel olarak piyasanın işleyişi hakkında dahi hiçbir bilgisi bulunmayan kişiler bulunabilir. Bu çerçevede, izahnamede açıklanan bilgilerdeki eksiklik ya da yanlışlığın yöneticilerin ve izahnamede imzası bulunan diğer kişilerin kusuru ile meydana geldiğinin ispatının yatırımcılardan beklenmesi,  realiteye  uymayan,  yatırımcıları  ağır  külfet  altına  sokacak 80  TTK nın anılan maddesinin 6335 sayılı Kanun la yapılan değişiklikten önceki halinde, kusurlarının bulunmadığını ispatlamadıkça” ibaresi yer alıyor ve bu çerçevede yönetim kurulu üyelerinin kusurlu oldukları karine olarak kabul eden eTTK daki sistem (bkz. m.338) yeni TKK da da devam ettirilmiş oluyordu. ETTK nın yönetim kurulu üyelerinin sorumluluğuna ilişkin benimsediği sistemin bütününe, hususan müteselsil sorumluluğun getirdiği ağır sorumluluk yüküne yöneltilen eleştiriler kanunun yapımı sırasında dikkate alınırken, kusur karinesi ve ispat yükü bakımından eski sistemle aynı esasın benimsenmesi tartışma ve itirazlara neden olmuştur. Konuyla ilgili, özellikle ortaklıklar cephesinden gelen eleştiri ve girişimler sonucunda, kanunun yürürlüğe girmesinden kısa bir süre sonra değişikliğe gidilerek, 6335 sayılı Kanunla maddedeki kusurlarının bulunmadığını ispatlamadıkça” ibaresi kaldırılıp, yerine kusurlarıyla” ibaresi eklenmiştir. Bu suretle ispat yükü davacıya çevrilmiştir. 81  Önce de değindiğimiz gibi, II-5.1 sayılı Tebliğ in 7/4 maddesi uyarınca,  ihraççı ve varsa halka arz eden ile yetkili aracı kuruluş izahnameyi imzalamakla yükümlü kılınmıştır. Şu halde karine olarak kusurlu oldukları kabul edilen kimselerin, ihraççının ve aracı kuruluşun izahnameye imza atan yetkilileri olduğu söylenebilir. Bu çerçevede anılan kişilerin açılan bir davada sorumluluktan kurtulabilmeleri için, kusurlarının bulunmadığını ispatlamaları gerekir.  82  Madde hükmünde açıkça ağır ihmal denmesi nedeniyle, hafif ihmalin maddenin uygulama alanı dışında olduğu şeklinde yorumlanmalıdır. 218 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN bir  düzenleme  olurdu83.  Halbuki,  gerek  açıklanan  bilginin  arka  planına (backround una) gerek şirketin iç işleyişi hakkındaki tüm hususlara vakıf olmaları nedeniyle, ispat yükünün izahnameye imza koyan şirket ve aracı kurum yetkilileri üzerlerinde bırakılması adil ve yerinde bir tercihtir. Bununla  birlikte,  eTTK da  kusur  karinesi  ve  ispat  yüküne  ispat kuralları yönünden getirilen eleştiriler burada da ileri sürülebilir. Örneğin, kusursuzluğun  ispatının  istenmesinin,  yokluğun  ispatının  istenemeyeceği kuralı ile çeliştiği gibi84. Gerçekten düşünüldüğünde bir konu hakkında bilgi sahibi olunmadığının ispatı nasıl mümkün olabilir? Olamaz, daha doğrusu böyle bir ispat istenemez. Bu, ancak ileri sürülebilir, aksini iddia eden ise buna dair kanıtları varsa bunları gösterebilir. ÇAMOĞLU, yönetim kurulu üyelerinin sorumluluğu ile ilgili bu çelişkinin, aslında yöneticilerin gerekli özeni  gösterdiklerinin  ispatının  istendiği  gerekçesiyle  aşılabileceğini belirtmektedir85. Bu noktada hemen -SPK düzenlemesindeki- sorumluluktan kurtulmak için aranan ikinci ispat koşulu, yani bilgi eksikliğinin (izahnamedeki bilginin  yanlış,  yanıltıcı  ya  da  eksik  olduğunu  bilmemenin)  kendi  kast ya  da  ihmalinden  kaynaklanmadığının    ispatı  koşulu  akla  gelmektedir. Az önce belirttiğimiz, yönetim kurulu üyelerinin aslında özen borçlarını yerine getirdiklerinin ispatının istendiği görüşüne paralel olarak, izahname sorumluluğunda  da  aslında  sorumluluk  süjesinden  beklenenin,  açıklanan bilginin doğruluğunu teyit için gerekli özeni gösterdiklerini ispat etmeleri olduğu söylenebilir. Kanımızca, yönetim kurulu üyelerinin özen borçlarına dair  genel  hükümlerdeki  kurallar  ile  bunların  yorumlanması  konusunda ileri sürülen bilimsel görüşler kıyasen izahname sorumluluğunda da dikkate alınabilir ve uygulanabilir86. Öte yandan şu hususa da değinelim ki, farklılaştırılmış teselsül uyarınca, sorumlu olunan tazminat değerinin farklılaştırılması yolunda ileri sürülen 83  Aynı görüşte ÇETİN/TÖREMİŞ/CANTİMUR, s. 42. 84  Bkz. Ersin ÇAMOĞLU, Sorumluluk Hukukunun Evrensel İlkeleri Işığında Yeni Türk Ticaret Kanun unda Anonim Ortaklık Yönetim Kurulu Üyelerinin Hukuki Sorumluluğu, Prof. Dr. Şener Akyol a Armağan, Filiz Kitabevi, İstanbul, 2011, s. 412. 85  ÇAMOĞLU (2011), s. 412-413. 86  Söz konusu kural ve görüşleri kısaca özetlemek gerekirse; davacı, zarar doğuran işlemlerde yönetim kurulu üyesine kusur atfedilmesinin mümkün olduğunu kanıtladığı takdirde, yönetim kurulu üyesi bu işlemlerde kendisinden beklenen özeni gösterdiğini ispat ederek sorumluluktan kurtulabilir [ÇAMOĞLU (POROY/TEKİNALP), s. 389]. Yeni TTK da yönetim kurulunun özen borcu hakkında, eTTK daki basiretli iş adamı gibi davranma ölçüsü terkedilerek, gerçekçi ve çağdaş bir yaklaşım olan tedbirli bir yöneticiden beklenen özen borcu (business judgement rule) esas alınmıştır (TTK m.369/1). Ayrıca m.553/3 hükmü ile özen borcunun sınırı çizilmiştir. (PULAŞLI nın bu hükme dair eleştirileri için bkz. s. 40-42). Gazi Üniversitesi Hukuk Fakültesi Dergisi C. XX, Y. 2016, Sa. 1 219Türk Hukukunda İzahnameden Doğan Hukuki Sorumluluğun Esasları kişisel savunma sebeplerini ispat yükü de, yine bunları ileri süren borçlunun üzerindedir87. 2. Zamanaşımı Kanun un 32/6 maddesi uyarınca, kamuyu aydınlatma belgelerinden doğan tazminat talebi, zararın meydana geldiği tarihten itibaren altı ay içinde zamanaşımına uğrar. Görüldüğü gibi kanun koyucu zamanaşımı süresini genel hükümlere göre oldukça kısa tutmuştur. Bunun nedeni, gerekçede, finansal piyasalarda tepkilerin çabukluğu ve işlemlerin mevcut bilgiler çerçevesinde kısa sürede yapılması gerekliliği ile bağlantılı olarak yatırımcının korunması ile bilgiden doğan sorumluluk arasında denge kurulmak istenmesi olarak açıklanmıştır. 3. İhraççıdan tazmin edilememe koşulu Zararın ihraççıdan tazmin edilememesi ya da tazmin edilemeyeceğinin açıkça belli olması koşulunu açmakta yarar vardır. Madde lafzında açıkça belli olması” ifadesinin yer alması, kanun koyucunun burada belli bir ölçüde kesinlik aradığını göstermektedir. Bu noktada hemen, aranan şartın ihraççıya karşı yapılan takibin semeresiz kalması olduğu düşünülebilir. Burada yorum bakımından yine kanunun ratio legis ini gözetmek gerektiği kanısındayız. Kanun un  genel  ruhu  itibariyle  hep  yatırımcıların  korunması  amacı  ön planda tutulduğuna göre, bu düzenlemede de, ihraççı dışındaki sorumlulara yönelmek için, ihraççıya karşı yapılan takibin semeresiz kaldığının icra iﬂ as prosedürlerine göre kesinleşmiş olmasını beklememek gerekir. Gerek şirketin içinde bulunduğu mali durum itibariyle zararı karşılamaya yetecek gücünün olmadığının hakimde kanaat oluşturmaya yetecek ölçüde ortaya konması, gerek ihraççıya karşı yapılan takipte takibin geldiği aşama itibariyle sonuç alınamamış olması, ihraççı dışındaki sorumlulara başvurabilmek için yeterli olmalıdır88. 87  Kadir Berk KAPANCI, Birlikte Borçlulukta Borçlular Arası İlişkiler, Vedat Kitapçılık, İstanbul, 2014, s. 181. 88  Ancak şunu belirtmek gerekir ki, ihraççının zararı giderme olasılığı (ödeme gücü), olağan hayat tecrübelerine göre diğer sorumluların ödeme gücünden muhtemelen yüksek olacak ve ihraççı dışındaki sorumlulara gidilmesine gerek olmaksızın zarar ihraççı tarafından giderilecektir. İhraççının böyle bir zararı karşılayamayacak kadar mali durumunun kötü olması demek, içi boş ya da mali güçlük içindeki bir şirketin halka arz gerçekleştirdiği anlamına gelir ki, bu izahname ile halka açıklanan bilgilerin büyük bir bölümünün gerçek dışı olduğu anlamına gelir. 220 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN 3. Sorumsuzluk anlaşmaları Kanun un 32/7 maddesi uyarınca, kamuyu aydınlatma belgelerinden doğan sorumluluğu hafiﬂ eten ya da kaldıran anlaşmalar veya buna ilişkin kayıtlar  geçersizdir.  Bu  çerçevede,  10.  maddede  düzenlenen  izahname sorumluluğunun  taraﬂ ar  arasında  akdedilecek  sözleşme  hükümleriyle sınırlanması, daraltılması ya da ortadan kaldırılması mümkün değildir89. 4. İlliyet bağı Yukarıda ispat yükü ile ilgili bahsimizde kusur karinesi nedeniyle kusursuzluğunu ispat yükünün davalılar üzerinde olduğundan söz etmiştik. ÇAMOĞLU nun isabetli bir şekilde vurguladığı gibi, kusurlu davranış karinesi sadece bu bağlamdaki (yani kusurla ilgili) ispat yüküne yer değiştirir, yoksa sorumluluğun diğer iki koşulu olan zarar doğurucu olgunun (maddi vakıanın) ve zarar miktarının kanıtlanması yükü davacı üzerinde kalmaya devam eder90. Kanun koyucu m.32/4 hükmü ile, davacının bu konudaki ispat külfetini de yumuşatmıştır. Şöyle ki, -hüküm diğer kamuyu aydınlatma belgelerini de kapsamakla beraber, izahname için konuşursak-, yanlış, yanıltıcı veya eksik bilgiler içeren izahnamenin geçerlilik süresi boyunca91, ilk halka arzdan veya borsadan satın alınan sermaye piyasası araçlarının, gerçeğe uygun bilginin ortaya çıktığı tarihten hemen sonra borsada satılması üzerine alış ve satış fiyatı arasındaki farka göre yatırımcının zarara uğraması halinde, tazminat talepleri açısından kamuyu aydınlatma belgesi ile zarar arasında illiyet bağı kurulmuş sayılır. Bu hükümde kanun koyucu, davacının zarar ile zarara neden olan fiil (incelememizde yanıltıcı bilgi) arasındaki illiyet bağını ispatlamada zorlukla karşılacağını hesaba katarak, bu konuda davacı yararına bir karine öngörmüştür. Bu karine sayesinde, davacının ispat yükünü yerine getirmek için, sermaye piyasası aracını halka arzdan satın aldığını ve -1 yıllık izahnamenin geçerlilik süresi içinde herhangi bir zaman diliminde- gerçeğe uygun bilginin ortaya çıkmasından hemen sonra sermaye piyasası aracını sattığını ve alış satış fiyatı arasındaki farktan zarara uğradığını ortaya koyması yeterlidir. Bunun dışında bir hususu ispatlama yükümlülüğü yoktur92.  89  Bununla birlikte, zarardan sorumlu kişiler arasında yapılacak anlaşmalar iç ilişkide rücu bakımından geçerliliğini korur (ÇETİN/TÖREMİŞ/CANTİMUR, s. 43). 90  ÇAMOĞLU (2011), s. 413. 91  İzahnamenin geçerlilik süresi hakkında bkz. m.9. 92  Gerekçede bu hususta, alım veya satım işlemlerinin doğru bilgileri taşımayan kamuyu aydınlatma belgesinin ve doğrusunun açıklanmasından hemen sonra yapılmış olması halinde, Gazi Üniversitesi Hukuk Fakültesi Dergisi C. XX, Y. 2016, Sa. 1 221Türk Hukukunda İzahnameden Doğan Hukuki Sorumluluğun Esasları Öte yandan, aynı maddenin 5.fıkrasında, söz konusu karineye istisnalar getirilmiştir. Bu hallerde kamuyu aydınlatma belgelerinin yanlış, yanıltıcı veya eksik olmasından kaynaklanan tazminat talepleri reddedilir: i.  Sermaye piyasası araçlarının alım veya satımının, kamuyu aydınlatma belgesine dayanmaması, ii.  Sermaye piyasası araçlarının alım veya satımının kamuyu aydınlatma belgelerinde yer alan bilgilerin yanlış, yanıltıcı veya eksik olduğu bilinmesine rağmen yapılması, iii.  Kamuyu aydınlatma belgelerinde yer alan yanlış, yanıltıcı veya eksik bilgilere ilişkin düzeltmenin, yatırım kararının verilmesinden veya bu belgeye dayanarak işlem yapılmasından önce ilan edilmiş olması, iv.  Kamuya açıklanan belgede yer alan bilgiler yanlış, yanıltıcı veya eksik olmasaydı dahi yatırımcıların zarara uğrayacak olmaları 5. Birlikte dava TTK nın 557/2 hükmü uyarınca, davacı birden çok sorumlu kişiyi zararın tamamı için birlikte dava edebilir ve hakimin aynı davada her bir davalının tazminat borcunu belirlemesini isteyebilir. Birlikte dava etmekle kastedilen ihtiyari dava arkadaşlığı olup, bütün davalılar tek bir taraf olarak görülmekte ve böylece davacı dava masraﬂ arı rizikosunu tek bir davalıya açmış gibi taşımaktadır93. Bu sayede, davacı, davalıların bir kısmı hakkında dava  reddedilse  bile,    onlar  bakımından  yargılama  masrafına  mahkum edilmeyecektir94. Mehaz İBK m.759/2 den TTK ya iktibas edilen bu hüküm, SPK daki farklılaştırılmış teselsül düzenlemesine alınmamıştır. Buna göre yatırımcılar, SPK m.10 hükmüne dayanarak ihraççı dışındaki sorumlulara karşı açacakları davada,  bunların  hepsini  davalı  gösterip  sorumluluk  miktarlarının  hakim tarafından belirlenmesini isteyemeyecek midir? Kanımızca isteyebilmelidir, müşteri hesabına yansıyan zararın tazmin edilmesi gerekliliği ifade edilmiştir. Fıkrada geçen hemen sonra” ifadesi, finansal piyasalarda çok çabuk tepki verilmesi ve işlem yapılmasını gerektirmesi nedeniyle kullanıldığı, bu kapsamda piyasadaki bilgi akışı dikkate alındığında birkaç seans”ı aşacak bir dönemi kapsamasının istisnai hallere özgü olması ve yorumlarda daha kısa sürelerin dikkate alınması gerektiği, bununla birlikte somut olayın özelliklerinin de değerlendirmede önemli olduğu vurgulanmıştır. 93  YAĞCIOĞLU, s. 146 (Yazar, davacı tarafından talep edilmese de, hakimin zorunlu olarak her bir failin tazminat borcunu belirlemesi gerektiği görüşündedir, bkz. s. 147). 94  KARAYALÇIN, s. 669; HELVACI, s. 229; AKDAĞ GÜNEY (2008), s. 195; GÖKTÜRK/ CAN, s. 262, dn.41. 222 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN çünkü  aksi  halde  yatırımcı  önemli  ölçüde  dava  masrafı  rizikosu  altına girecektir ki, SPK nın bütününde yatırımcının korunmasını ön planda tutan kanun koyucunun iradesinin bu yönde olduğu düşünülemez. Hiç kuşkusuz, gerekçede kendisinden esinlenildiği belirtilen TTK m.557 hükmünün ikinci fıkrasındaki olanağın SPK ya alınmaması eksiklik olmuştur. İşbu alt başlık altında yeri gelmişken aynı tarafta birden fazla davacının yer  aldığı  toplu  dava  müessesesinden95  konumuzla  bağlantısı  nedeniyle bahsetmekte fayda görüyoruz. Toplu dava, zarar gören birden fazla kişinin aynı davalıya karşı olan taleplerinin tek dava içinde karara bağlandığı dava türüdür96. Bu davada, bir veya birkaç kişi kendileri yanında diğer zarar görenleri de temsilen davalıya karşı aynı veya benzer bir haksız fiilden dolayı dava  açmaktadırlar.  Bunlara  temsilci  davacılar  denmektedir.  Resmiyette davanın tarafı sadece temsilci davacılar olmasına karşın, verilen karar haksız fiilden zarar görenlerin tümü için geçerli olabilmektedir97. Böylece zarar görenlerin her birinin ayrı ayrı dava açmasına ya da mahkemeye gelmesine, hatta ismen belli olmalarına bile gerek kalmamaktadır. Şu halde toplu davayı, kısaca, bir ya da daha fazla davacının, genellikle özel hukuktan doğan bir hakkın  (çoğunlukla haksız fiilden) korunması bakımından benzer hukuki durumda olan bütün kişilerin çıkarlarını temsil ettiği toplu halde dava açma biçimi olarak tanımlayabiliriz98. Bu dava türü çoğunlukla Anglo-Amerikan hukuk sisteminde uygulanmakta olup, henüz kıta Avrupası hukuk sisteminde uygulaması yerleşmemiştir. Zarar gören çok sayıda kişinin tazmin taleplerinin toplu halde tek davada karara bağlanması tabii olarak usul ekonomisine hizmet etmektedir. Ayrıca birbirine çelişik kararların çıkmasına engel olduğu için hukuk güvenliği 95  Yabancı literatürdeki karşılığı class action dır. Türk hukukunda bu dava türü için grup davası”, sınıf davası” ya da topluluk davası” gibi isimler kullanılmaktadır (bkz. Varol KARAASLAN  /  Muzaﬀ er  EROĞLU,  Kollektif  Hukuki  Himayenin  Farklı  Görünüm Şekilleri: Class Action ve Topluluk Davaları”, EÜHFD, C.XIII, S.3-4, 2009, s. 202; Murat ŞAHİN / Hande ÇELİK ŞAHİN, Toplu Hak Aramada Etkin Bir Yol Olarak Mukayeseli Hukukta ve Türk Hukukunda Sınıf Davaları”, İÜHFM, C.LXXII, S.1, 2014, s. 383 vd). Gerek grup, gerek topluluk kavramlarının şirketler hukuku alanında özel anlamlarının olması nedeniyle, grup davası ya da topluluk davası kullanımları, söz konusu özel anlamla bağlantılı olarak -ilgili- şirketler grubu ya da topluluğunun davası gibi anlaşılmaya müsait olduğu için, zarara uğrayanların davalarının bir arada toplu olarak görüldüğü dava hakkında toplu dava” deyimi kullanılması kanımızca class action” müessesesini ifade etmeye daha uygundur. 96  KARAASLAN/ EROĞLU, s. 203. 97  Bu özellik, toplu dava ile Türk hukukundaki dava arkadaşlığı müessesesi arasındaki en önemli farktır (KARAASLAN/ EROĞLU, s. 203). 98  ŞAHİN/ÇELİK ŞAHİN, s. 385. Gazi Üniversitesi Hukuk Fakültesi Dergisi C. XX, Y. 2016, Sa. 1 223Türk Hukukunda İzahnameden Doğan Hukuki Sorumluluğun Esasları açısından da fayda sağlamaktadır. Söz konusu avantajları nedeniyle toplu dava uygulamada özellikle büyük çaplı haksız fiiller ile ürün sorumluluklarının çözümünde önemli bir rol oynamaktadır99. Diğer  taraftan  toplu  dava,  zarar  miktarları  düşük  olan  kimselerin mahkemeye gitmek istemedikleri düşüldüğünde, tek başına az, fakat hepsi bir araya geldiğinde önemli bir yeküne ulaşan zararların toplu halde tazminini sağladığı için, koruma normunu ihlal edenlerin ihlal neticesinde elde ettikleri haksız kazançların yanlarına kalmasına engel olmakta ve normun caydırıcı etkisini arttırmaktadır100. Türk hukukunda HMK m.113 deki düzenleme, yukarıda anahatları ile  açıklamaya  çalıştığımız  Anglo-Amerikan  hukukundaki  class  action uygulamasına tekabül eden toplu davaya birebir karşılık gelmemektedir101. Anılan düzenlemede, dernek ve diğer tüzel kişilerin üyeleri ya da mensuplarının menfaatlerini korumak için topluluk davası adı altında tespit yahut men davası açabilecekleri düzenlenmiştir. Görüldüğü gibi, söz konusu düzenleme sınırlı olarak dernek yahut meslek örgütlerine mensupları yararına haklarının tespiti ya da hukuka aykırı durumun giderilmesi için dava açma yetkisi tanımakta, ancak tazmin istemini içermemektedir. Toplu dava müessesesinin hukukumuza kazandırılması, kanımızca, özellikle hukuki yarar, husumet ehliyeti, kesin hüküm, yargılama masraﬂ arı vs. konularında genel usul sistemimize uymayan yönleriyle alakalı olarak HMK ya istisnai hükümler konulmasını gerektirir. 6. Emsal karar ya da açılmış dava olup olmadığı Nihayet, incelememizde, ülkemizde bugüne kadar ihraççıya ve diğer sorumlulara karşı yatırımcılar tarafından açılmış bir hukuk davası bilgisine rastlanmamıştır.  Bunun  dışında,  izahnamede  açıklanan  bilgilerin  gerçeği yansıtmaması nedeniyle SPKr tarafından yapılmış suç duyuruları bulunmakla birlikte, kesinleşmiş mahkumiyet kararı bulunmamaktadır. V. SONUÇ Temel  olarak  sermaye  piyasası  araçlarının  ihraççıları  tarafından çıkarılarak halka satılmasına ve bunların ikinci el piyasada devir işlemlerine konu edilmesine dayanan sermaye piyasasında, ihraç ve alım satıma konu edilen şey finansal enstrümanlardır (paylar, borçlanma araçları, türev araçlar 99  KARAASLAN/ EROĞLU, s. 209. 100  ŞAHİN/ÇELİK ŞAHİN, s. 384. 101  KARAASLAN/ EROĞLU, s. 221. 224 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN vs.). Finansal enstrümanların değeri ya da fiyatının belirlenmesinde, ihraççı şirketin faaliyet ve kârlılığı, kısacası mali durumu temel ölçülerden biridir. Bu bağlamda, ihraççının mali durumu ve diğer önemli hususlar hakkında alıcıların doğru ve eksiksiz bilgilendirilmesi, sermaye piyasasının sağlıklı işleyişi bakımından son derece önemlidir. Halka arz yoluyla gerçekleştirilen ihraçlarda  söz  konusu  bilgilendirme  izahname  vasıtasıyla  yapılır.  Bu çerçevede, izahnamenin, daha doğru bir ifadeyle izahnamedeki bilgilerin doğru ve eksiksiz olması, yatırımcıların yanlış yönlendirilmemesi ve aldatılmaması bakımından kritik öneme sahiptir. Modern  hukuk  düzenlerinde,  izahnamede  açıklanan  bilgilerin yanlış,  yanıltıcı  ve  eksik  olmasının  hukuki  sorumluluk  doğuracağı  esası genel  olarak  kabul  edilmektedir.  Kısaca  izahname  sorumluluğu  olarak adlandırılan bu sorumluluk öncelikle ihraççıya tevcih edilmekte, bununla birlikte izahnamedeki bilgileri kontrol etme görevleri bulunan ihraççının direktörleri ile ihraca aracılık eden kuruluşun sorumluluğuna da çoğunlukla yer verilmektedir. Öte yandan, izahnamedeki bilgilere dayanak teşkil eden bağımsız denetim, değerleme ve derecelendirme vs. raporları hazırlayan kişi ve kurumlar da bu raporların içeriğindeki bilgilerden sorumlu tutulmaktadır. Türk  hukukunda  bu  sorumluluk  SPK nın  10.  maddesinde  özel olarak  düzenlenmiş  ve  bu  maddede  ihraççının  kusuruna  bakılmaksızın her durumda zarardan birinci derece sorumlu olması esasına yer verilmiş, zararın ihraççıdan tazmin edilememesi halinde, ihraççının yönetim kurulu üyeleri ile aracı kuruluşa kusurlarına ve durumun gereklerine göre zarar kendilerine isnat edilebileceği ölçüde müracaat edilebileceği düzenlenmiştir. Bu çerçevede SPK m.10  düzenlemesinde, TTK daki anonim ortaklık yönetim kurulu üyelerinin sorumluluğu hakkında benimsenen farklılaştırılmış teselsül esasına  aynen  yer  verildiği  anlaşılmaktadır.  Farklılaştırılmış  teselsülün özelliği, davalıların davacıya karşı sorumluluk miktarının belirlenmesinde kusur  oranlarının  dikkate  alınmasını  talep  haklarının  olmasıdır.  Bununla birlikte farklılaştırılmış müteselsil sorumluluk, zarara uğrayanın tazmin ve koruma kapsamını müteselsil sorumluluğa göre hafiﬂ eten bir özelliğe sahiptir. Yatırımcı bakımından böyle bir olumsuz ihtimali barındırsa da, farklılaştırılmış teselsülün izahname sorumluluğunda da benimsenmesi, sorumluluğun dış ilişkide adil paylaşımı sağladığı ve modern sorumluluk anlayışına uygun olduğu için kanımızca yerinde bir düzenlemedir.     Öte  yandan,  Kanun un  32.  maddesinde  kamuyu  aydınlatma Gazi Üniversitesi Hukuk Fakültesi Dergisi C. XX, Y. 2016, Sa. 1 225Türk Hukukunda İzahnameden Doğan Hukuki Sorumluluğun Esasları belgelerinden sorumluluğa ilişkin hükümlerde sorumlular arasında müteselsil sorumluluğun  bulunduğu  belirtilmiştir.  Kanun un  açık  tanımı  uyarınca bir kamuyu aydınlatma belgesi niteliği taşıyan izahnamenin de 32. madde kapsamına girdiği kuşkusuz olup, iki madde arasındaki sorumluluğun dış ilişkide paylaşımına ilişkin söz konusu farklılık, maddeler arasında çelişki mi olduğu tartışmasını doğurmaktadır. İncelememizde, hem kanun koyucunun bilinci  bir  tercih  olarak  farklılaştırılmış  teselsülü  esas  aldığının  madde gerekçesinden anlaşılması, hem izahnamenin halka arzda üstlendiği fonksiyon itibariyle kamuyu aydınlatma belgelerinin özel bir çeşidi olması çerçevesinde, izahname sorumluluğunu özel olarak düzenleyen 10. madde hükmünün 32. maddeye nazaran özel hüküm niteliğinde olduğunu kabul etmek gerektiği görüşündeyiz. Bu bağlamda hükümler arasında çelişki bulunduğu, davacı açısından hakların yarışmasının söz konusu olduğu, bu nedenle davacının istediği hükme müracaat edebileceğini savunan görüşü kabul etmeye imkan olmayıp, genel hükümle özel hükmün karşılaştığı durumlarda özel hükmün uygulanması  gerektiği  Yargıtay  içtihatları  ile  kabul  edilmiş  durumdadır. Bununla  birlikte,  özel  hüküm,  sorumluluk  süjeleri  ile  bunlar  arasında sorumluluğun dış ilişkide paylaşılması konusunda söz konusu olup; kusur karinesi ve sorumluluktan kurtulma, zararın hesaplanması, illiyet bağı ve zamanaşımına  ilişkin  32.  maddede  öngörülen  diğer  kuralların  izahname sorumluluğunda da uygulama alanı bulacağından şüphe duymamak gerekir. Yine de tartışmanın kesin bir şekilde sonlanması için, bir kanun değişikliği ile 32. maddeye de 10. madde hükümlerinin saklı olduğuna dair bir ibarenin eklenmesinin faydalı olacağı kanaatindeyiz. Diğer  taraftan,  10.  maddede  düzenlenen  farklılaştırılmış  teselsül düzenlemesi  hakkında  TTK nın  557/1  maddesinden  esinlenilirken,  aynı maddenin 2.fıkrasındaki düzenleme SPK ya alınmamıştır. Davacının birden çok sorumlu kişiyi zararın tamamı için birlikte dava edebileceğini ve hakimden her bir davalının tazminat borcunu belirlemesini isteyebileceğini öngören düzenlemenin,  davacı  bakımından  dava  masraﬂ arı  riskini  önemli  ölçüde azalttığı dikkate alındığında SPK ya alınmaması eksiklik olmuştur. Bununla birlikte, anılan hükmün izahname sorumluluğunda da kıyasen uygulanabileceği düşüncesindeyiz. Nitekim bu yorum yatırımcının korunmasını her aşamada gözeten kanun koyucunun iradesine, bu anlamda SPK nın ratio legis ine uygundur. Yapılacak kanun değişikliğinde bu eksikliğin de giderilmesi faydalı olacaktır. Son olarak, bir toplu hak arama yöntemi olarak toplu dava (class 226 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN action), halka arza katılan yatırımcı sayısının fazlalığı dikkate alındığında, tam da izahname sorumluluğunda uygulanması faydalı olabilecek bir yöntemdir. Nitekim yurtdışında, özellikle ABD de izahname sorumluluğunda bu dava yönteminin kullanıldığını biliyoruz. Türk hukuku bakımından, HMK 113. maddede düzenlenen müessese birebir toplu davaya karşılık gelmemektedir. Kanımızca  toplu  dava  yönteminin  hukukumuza  kazandırılması,  özellikle izahname sorumluluğu bakımından yatırımcıların korunmasına hizmet eden bir müessese olacaktır. KAYNAKÇA AKDAĞ GÜNEY, Necla: Anonim Şirket Yönetim Kurulu Üyelerinin Hukuki Sorumluluğu, Vedat Kitapçılık, İstanbul, 2008. AKDAĞ  GÜNEY,  Necla:  Bankalar  Kanunu na  Göre  Yönetim Kurulu Üyelerinin Verdikleri Zararla Sınırlı Şahsi Sorumluluklarının İsviçre Borçlar Kanunu Art.759 da Yer Alan Farklılaştırılmış Teselsül Düzenlemesi ile  Karşılaştırılması”,  Prof.Dr.  Hüseyin  Ülgen e  Armağan,  C.II,  Vedat Kitapçılık, İstanbul, 2007, s. 1207-1240. AYOĞLU, Tolga: İzahnameden Doğan Sorumluluk”, İsviçre Borçlar Kanunu nun İktisabının 80.Yılında İsviçre Borçlar Hukuku nun Türk Ticaret Hukuku na Etkileri, Vedat Kitapçılık, İstanbul, 2009. BİLGİLİ,  Fatih:  İsviçre  ve  Alman  Hukuklarında  Anonim Ortaklıkların  Organlarının  Davranışlarından  Dolayı  Üçüncü  Kişiler Karşısında  Sorumluluğu  ve  Organların  Tazminat  Borcu,  Seçkin Yayıncılık, Ankara, 2004. COPEMAN, Julian / BAFI, Alex / CHEMLA, Denis / FRIEDRICH, Bettina:  Prospectus    liability    in    Europe    and    the    US”,  https:// www.herbertsmithfreehills.com/-/media/Files/PDFs/2013/39_47%20 prospectus%20liability.pdf. ÇAMOĞLU, Ersin: Anonim Ortaklık Yönetim Kurulu Üyelerinin Hukuki Sorumluluğu, 2.Bası, Vedat Kitapçılık, İstanbul, 2007. ÇAMOĞLU, Ersin: Sorumluluk Hukukunun Evrensel İlkeleri Işığında Yeni Türk Ticaret Kanun unda Anonim Ortaklık Yönetim Kurulu Üyelerinin Hukuki Sorumluluğu, Prof.Dr. Şener Akyol a Armağan, Filiz Kitabevi, Gazi Üniversitesi Hukuk Fakültesi Dergisi C. XX, Y. 2016, Sa. 1 227Türk Hukukunda İzahnameden Doğan Hukuki Sorumluluğun Esasları İstanbul, 2011. ÇELİK, Aytekin: Bağımsız Denetim Kuruluşlarının Sorumluluğu, Seçkin Yayıncılık, Ankara, 2005. ÇETİN, Nusret / TÖREMİŞ, Hatice Ebru / CANTİMUR, Zeynep: 6362 Sayılı Sermaye Piyasası Kanunu nun Sistematik Analizi, Yetkin  Yayınları, Ankara, 2014. DEMİRCİOĞLU, Huriye Reyhan: Güven Esası Uyarınca Sözleşme Görüşmelerindeki Kusurlu Davranıştan Doğan Sorumluluk (Culpa in Contrahendo Sorumluluğu), Yetkin Yayınları, Ankara, 2009. EREN,  Fikret:  Borçlar  Hukuku  Genel  Hükümler,  9.Bası,  Beta Yayıncılık, İstanbul, 2006. ESMA Report: http://www.esma.europa.eu/system/files/2013-619_report_liability_ regimes_under_the_prospectus_directive_published_on_website.pdf GIRASA, Roy: Corporate Governance & Finance Law, Palgrave Macmillan, 2013. GÖKTÜRK,  Kürşat  /  CAN,  Mehmet  Çelebi:  Farklılaştırılmış Teselsülün Özellikle Dış İlişki Bakımından Anlamı ve Bankacılık Kanununun Şahsi İﬂ as Sorumluluğu ile Karşılaştırılması”, İÜHFD, C.2, 5.2, 2011, s. 247282. HASELÇİN, İbrahim: İzahname sorumluluğu çelişkili” (26.12.2012 tarihli Habertürk gazetesi nde çıkan köşe yazısı), http://www.bloomberght. com/ht-yazarlar/ibrahim-haselcin/1274186-izahname-sorumlulugu-celiskili. HELVACI, Mehmet: Anonim Ortaklıkta Yönetim Kurulu Üyesinin Hukuki Sorumluluğunun Müteselsil Olmasının Anlamı ve İsviçre Borçlar Kanunu  759.  Maddesi  ile  Getirilen  Müteselsil  Sorumluluğun Anlamının Tanıtılması”, Prof. Dr. Hayri Domaniç e 80. Yaş Günü Armağanı, C.I, Beta Yayıncılık, İstanbul, 2001, s. 219-232. İNCE,  Mehmet  Murat:  Sermaye  Piyasasında Aracı  Kurumların Hukuki Sorumluluğu, Seçkin Yayıncılık, Ankara, 2004. KABAALİOĞLU, Haluk: Sermaye Piyasası Hukukunda Önemli Bir Karar: İzahname ve Ortaklık Yöneticileri, Aracı Kuruluşlar ve Denetçilerin Sorumluluğu”, BATİDER, C.X, S.3, Haziran 1980, s. 773-808. 228 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN KABAALİOĞLU, Haluk: Sermaye Piyasasında Kamuyu Aydınlatma İlkesi, İktisadi Yayın Ltd.Şti, İstanbul, 1985. KAPANCI,  Kadir  Berk:  Birlikte  Borçlulukta  Borçlular  Arası İlişkiler, Vedat Kitapçılık, İstanbul, 2014. KARAASLAN,  Varol  /  EROĞLU,  Muzaﬀ er:  Kollektif  Hukuki Himayenin Farklı Görünüm Şekilleri: Class Action ve Topluluk Davadan”, EÜHFD, C.XIII, S.3-4, 2009, s. 201- 221. KARAHASAN, Mustafa Reşit: Sorumluluk Hukuku, Beta Yayıncılık, İstanbul, 1996. KARAYALÇIN, Yaşar: İsviçre Hukuku nda Müteselsil Sorumluluk Konusunda Tartışmalar ve Yasal Gelişmeler”, Ünal Tekinalp e Armağan, C.II, Beta Yayıncılık, İstanbul, 2003, s. 651-672. KOCA, Ezgi: İzahnameden Doğan Sorumluluk, SPKr Yeterlik Etüdü, Ankara, 2010. MANAVGAT,  Çağlar:  Sermaye  Piyasasında  Aracı  Kurumlar, BTHAE, Ankara, 1991. OĞUZMAN, Kemal / ÖZ, Turgut: Borçlar Hukuku Genel Hükümler, C.I, Gözden Geçirilmiş 11.Bası, Vedat Kitapçılık, İstanbul, 2013. POROY, Reha / TEKİNALP, Ünal / ÇAMOĞLU, Ersin: Ortaklıklar Hukuku I, Yeniden Yazılmış 13.Bası, Vedat Kitapçılık, İstanbul, 2014. PULAŞLI, Hasan: Türk Ticaret Kanunu Tasarısına Göre Anonim Şirket Yönetim Kurulu Üyelerinin Özen Yükümlülüğü ve Müteselsil Sorumluluğu”, BATİDER, C.XXV, S.1, Mart 2009, s. 27-63. ŞAHİN, Murat / ÇELİK ŞAHİN, Hande: Toplu Hak Aramada Etkin Bir Yol Olarak Mukayeseli Hukukta ve Türk Hukukunda Sınıf Davaları”, İÜHFM, C.LXXII, S.1, 2014, s. 383-410. TANDOĞAN,  Haluk:  Türk  Mesuliyet  Hukuku,  Ankara  Hukuk Fakültesi Yayınları (No:159), Ankara, 1961. TEKİNAY, Selahattin Sulhi / AKMAN, Sermet / BURCUOĞLU, Haluk / ALTOP, Atilla: Borçlar Hukuku Genel Hükümler, C.2, Beşinci Bası, Filiz Kitabevi, İstanbul, 1985. Gazi Üniversitesi Hukuk Fakültesi Dergisi C. XX, Y. 2016, Sa. 1 229Türk Hukukunda İzahnameden Doğan Hukuki Sorumluluğun Esasları YAĞCIOĞLU, Ali Haydar:  Haksız Fiil Sebebiyle Aynı Zarardan Birden Fazla Kimsenin Müteselsil Sorumluluğu, Adalet Yayınevi, Ankara, 2014. YALMAN,  Süleyman:  Türk  ve  İsviçre  Hukukunda  Sözleşme Görüşmelerinden Doğan Sorumluluk, Seçkin Yayıncılık, Ankara, 2006. YILMAZ,  Süleyman:  Türk  Borçlar  Kanunu  Tasarısında  Sebep Sorumluluklarına İlişkin Yeni Hükümler”, AÜHFD, C.59, S.3, 2010, s. 551578. KISALTMALAR AB      : Avrupa Birliği ABD      : Amerika Birleşik Devletleri Art      : Article AÜHFD      : Ankara Üniversitesi Hukuk Fakültesi              Dergisi BATİDER    : Banka ve Ticaret Hukuku Dergisi Bkz      : bakınız   BTHAE      : Banka ve Ticaret Hukuku Araştırma              Enstitüsü C       : Cilt dn      : dipnot EC      : European Commission ESMA      : European Securities and Markets Authority EÜHFD      : Erzincan Üniversitesi Hukuk Fakültesi             Dergisi FSMA      : Financial Services and Markets Act 230 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN İBK      : İsviçre Borçlar Kanunu İÜHFD      : İnönü Üniversitesi Hukuk Fakültesi Dergisi İÜHFM      : İstanbul Üniversitesi Hukuk Fakültesi              Mecmuası Karş    : Karşılaştırınız m    : madde s     : sayfa S     : Sayı sec    : section SEC    : Securities and Exchange Comission SPK    : Sermaye Piyasası Kanunu SPKr    : Sermaye Piyasası Kurulu TTK    : Türk Ticaret Kanunu TBK    : Türk Borçlar Kanunu vd    : ve devamı ZGB    : Zivilgesetzbuch Gazi Üniversitesi Hukuk Fakültesi Dergisi C. XX, Y. 2016, Sa. 1 231",
     "Abstract": "As some modern law systems, civil liability from prospectus is specially regulated in Turkish Law. According to this regulation laid in the Article 10 of the Capital Markets Law of Turkey,  No: 6362, issuer is firstly liable for the losses arising from the inaccurate, misleading and incomplete information included in the prospectus. The liability of issuer is an absolute liability, not based on fault. However, the members of the board of directors of the issuer and the intermediary institution have been held liable in case when the loss cannot be compensated by the issuer. In this framework, they are liable to the extent of their fault and to the extent the losses can be attributed to them according to the necessities of the situation. This liability regime, called diﬀ erentiated joint liability, is excerpted from the Article 557 of Turkish Commercial Code, regarding liability of the members of the board of directors in  Dr., Sermaye Piyasası Kurulu Hukuk İşleri Dairesi, Başuzman Hukukçu. Gazi Üniversitesi Hukuk Fakültesi Dergisi C. XX, Y. 2016, Sa. 1 191Türk Hukukunda İzahnameden Doğan Hukuki Sorumluluğun Esasları joint stock companies. The principle of diﬀ erentiated solidarity, compared with joint liability, provide to apportion liability more fairly among responsible persons. Consequently, it can be said that prospectus liability is regulated in Turkish law in according with the EU Directive and contemporary approaches, including protective provisions for investors.",
     "Metin": "Sermaye piyasalarının işleyişi temel olarak sermaye piyasası araçlarının ihracına, başka deyişle bu yolla birincil piyasadan fon toplanmasına ve ihraç edilen sermaye piyasası araçlarının ikincil piyasada işlem görmesine (tedavül etmesine) dayanır. Sermaye piyasası araçlarının ihracında satışa arz edilen şey, paylar ve borçlanma araçları gibi finansal enstrümanlar olup, bunlar tamamen ihraççı şirketin faaliyet ve kârlılığına, kısaca mali durumuna göre değeri belirlenen (fiyatı hesaplanan) varlıklardır. Bu nedenle, yatırımcıların sağlıklı karar verebilmesi açısından, ihraççının finansal durumu hakkında doğru ve eksiksiz bilgilenmeleri önemlidir. İşte sermaye piyasası araçlarının halka arz yoluyla ihracında ihraççı, gerek kendi mali durumuyla gerekse ihraç edilen araçla ilgili tüm bilgileri izahname ile kamuya duyurur. Bu bakımdan izahnamenin, halka arz esnasında kamuyu aydınlatmanın temelini oluşturduğu söylenebilir. Sermaye piyasası araçlarının halka arzında, modern hukuk düzenlerinde kabul  edilen  yaklaşım  kamuyu  aydınlatma  sistemi  olup,  izin  sistemine alternatif bu sistemde, yetkili kamu otoritesinin görevi, ihraççı ve ihraç edilen araçla ilgili önemli tüm bilgilerin yatırımcılara eksiksiz olarak ulaşmasını sağlamakla sınırlıdır. Buna göre, ihraççı hakkında gerekli bilgilere doğru ve eksiksiz olarak ulaşan yatırımcının, bu bilgiler doğrultusunda verdiği yatırım kararının riski kendisine aittir. 1992 yılında 2499 sayılı Kanun da yapılan değişiklikle Türk hukukunda da kabul edilen bu sistem, 6362 sayılı Sermaye Piyasası Kanunu (SPK) nda izahnamenin onaylanması adıyla halen geçerlidir. SPK m.4 hükmü uyarınca, ihraç edilecek sermaye piyasası araçlarının halka arz edilebilmesi için hazırlanan izahnamenin Sermaye Piyasası Kurulu (SPKr ya da Kurul) tarafından onaylanması gerekmektedir. Kurul, izahnamede yer alan bilgilerin tutarlı, anlaşılabilir ve belirlenen izahname standartlarına göre eksiksiz olduğunu tespit etmesi halinde izahnamenin onaylanmasına karar verir.  192 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN Modern hukuk düzenlerinin birçoğunda, izahnamede açıklanan bilgilerin yanlış, yanıltıcı ve eksik olmasından zarara uğrayan yatırımcıların zararlarının tazminine  ilişkin  hukuki  sorumluluk  hükümlerine  yer  verilmiştir.  Türk hukukunda bu sorumluluk SPK nın 10 ve 32. maddelerinde düzenlenmektedir. İşbu  makalede,  izahname  ve  izahname  sorumluluğunun  tarihsel  gelişimi hakkında  genel  bilgiler  verildikten  sonra,  Türk  hukukunda  izahnameden doğan sorumluluğun nasıl düzenlendiği açıklanmaya çalışılacaktır. II. İZAHNAME HAKKINDA GENEL BİLGİLER A. Tanımı, İçeriği ve İşlevi Yabancı literatürdeki karşılığı prospectus, prospekt olan izahname, finans alanındaki teknik anlamı itibariyle menkul kıymet ihracında bir kamuyu aydınlatma vasıtasıdır. İhraççı bu vasıtayla kendisini yatırımcılara tanıtır. Bu anlamda izahnamenin bir bakıma şirketin genel ekonomik durumu hakkında bir fotoğraf sunduğu söylenebilir. İzahnamede, yatırımcının, ihraççının güncel durumunu gerçekçi bir şekilde anlayabilmesine yarayacak bilgiler bulunur. Bu kapsamda örneğin şirketin sermayesi, ortaklık yapısı, yöneticileri, faaliyet alanı, sürdürdüğü ticari faaliyetleri, ileriye dönük yatırımları, yatırım planları, finansal tabloları, sahip olduğu gayrimenkuller, taraf olduğu önemli davalar gibi bilgiler izahnamede yer alır. İzahname, içeriğinde yer alan bilgilerin -yatırımcıların karar vermesinde- taşıdığı önem sebebiyle, bu bilgilerin gerçeğe uygun ve eksiksiz olması bakımından sorumluluk doğuran bir metindir. Bu çerçevede izahnameyi, hukuki açıdan, öncelikle ihraççı olmak üzere mevzuatın öngördüğü kişilerce imzalanan,  imza  sahiplerini  içeriğinde  bulunan  bilgilerin  doğruluğu bakımından bağlayan, yani onları sorumluluk altına sokan bir belge olarak nitelendirmek mümkündür. Nitekim Kanunda, izahnameden sorumlu gerçek kişilerin isimleri ve görevlerinin, tüzel kişilerin ise unvanları, merkezleri ve iletişim bilgilerinin izahnamede belirtilmesi şart koşulmuştur (m.4/3)2. Bu anlamda izahname, yatırımcılar bakımından bir teminat (güvence) fonksiyonu taşır. 1   İzahname içeriğinde hangi bilgilerin yer alacağı SPKr tarafından çıkarılan II-5.1 sayılı İzahname ve İhraç Belgesi Tebliği nin (kısaca II-5.1 sayılı Tebliğ) 7 vd. maddelerinde gösterilmiştir. 2   İşbu çalışmada, sadece madde numarasına atıf yapılan hallerde, aksi belirtilmedikçe, SPK ya atıf yapılmaktadır. Gazi Üniversitesi Hukuk Fakültesi Dergisi C. XX, Y. 2016, Sa. 1 193Türk Hukukunda İzahnameden Doğan Hukuki Sorumluluğun Esasları Kanuna bakıldığında da izahname, İhraççının ve varsa garantörün finansal  durum  ve  performansı  ile  geleceğe  yönelik  beklentilerine, faaliyetlerine, ihraç edilecek veya borsada işlem görecek sermaye piyasası araçlarının  özelliklerine  ve  bunlara  bağlı  hak  ve  risklere  ilişkin  olarak yatırımcıların bilinçli bir değerlendirme yapmasını sağlayacak nitelikteki tüm bilgileri içeren kamuyu aydınlatma belgesi olarak tanımlanmıştır (m.3/j). İzahnamenin  halka  arz  suretiyle  gerçekleştirilecek  tüm  ihraçlarda hazırlanması gerekmektedir. Kanunun 4 vd. maddeleri, sermaye piyasası araçlarının halka arz edilebilmesi için izahname hazırlanmasını, hazırlanan izahnamenin Kurul tarafından onaylanmasını ve ilan edilmesini öngörmektedir. Şu halde, izahnamenin halka arzın temel bir rüknü olduğu söylenebilir. İzahnamenin  hazırlanmasında  ihraççının  uyması  gereken  temel ilkelerden biri, bilgilerin yatırımcılar tarafından kolaylıkla anlaşılabilecek ve değerlendirilebilecek şekilde sunulmasıdır. Diğer bir temel ilke, izahnameden sorumlu kişilerin izahnamede belirtilmesi zorunluluğudur. Bu temel ilkelere bağlı kalarak, izahnamede asgari olarak hangi bilgi ve belgelere yer verileceği, izahnamenin  şekli,  kamuya  duyurulması,  yayımlanması,  izahnamede değişiklik yapılması, satış koşulları vs. konularda uyulması gereken usul ve esaslar Kurul tarafından belirlenecektir. SPK da, AB düzenlemelerine uyum amacı çerçevesinde, her durumda özet bölüme yer verilmesi koşuluna bağlı kalarak, izahnamenin bir bütün veya parçalı şekilde hazırlanabilmesine imkan tanınmıştır (m.4/4) 7. 3   Halka arz edilmeyen sermaye piyasası aracı ihraçlarında, izahname yerine, ihraç belgesi düzenlenir (m.11). 4   Belli durumlarda izahname hazırlama ve yayımlama yükümlülüğünden muafiyet söz konusu olabilir. Bu durumları belirleme yetkisi 5. madde ile Kurul a bırakılmış olup, II-5.1 sayılı Tebliğ in m.6 hükmünde muafiyet halleri gösterilmiştir. 5   6362 sayılı Kanun la birlikte, kayda alma yerine, izahnamenin onaylanması sisteminin benimsenmesi doğrultusunda izahnamenin öneminin daha da arttığı belirtilebilir.  6   Söz konusu usul ve esaslar Kurul un II-5.1 sayılı Tebliği ile düzenlenmiştir. 7   Birden fazla belge şeklinde hazırlanması durumunda izahname;  a) İhraççının ve varsa garantörün sermayesi, yönetimi ve faaliyetleri, finansal durumu ve kârlılığı, ihraççının yönetim ve denetiminden sorumlu kişiler gibi bilgileri içeren ihraççı bilgi dokümanı, b) İhraç edilecek veya borsada işlem görecek sermaye piyasası aracının özellikleri, bunlara bağlı hak, yükümlülükler ve riskler ile halka arz ve borsada işlem görmeye ilişkin bilgileri içeren sermaye piyasası aracı notu, c) Varsa garantöre, ihraççıya ve ihraç edilecek sermaye piyasası aracına ilişkin temel özellik ile riskleri içeren ve ihraççı bilgi dokümanı ile sermaye piyasası aracı notunda yer alan bilgilerden yararlanılmak suretiyle hazırlanan kısa, açık ve anlaşılır ifadelerden oluşan bir özet olmak üzere üç farklı belgeden meydana gelir (II-5.1 sayılı Tebliğ, m.13/2). 194 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN B. Onaylanması ve Yayımlanması İzahnamenin, kamuya açıklanmadan önce Kurul onayından geçmesi gerekmektedir. Onay aşaması, izahnamenin standartlara uygun hazırlanıp hazırlanmadığı ve izahnamede zorunlu ve asgari olarak yer alması gereken bilgilerin bulunup bulunmadığının kontrolünü sağlamaya dönük bir kamu denetimi olup, izahname içeriğinde bulunan bilgilerin doğruluğunu araştırma ve teyit etme denetimi değildir. Nitekim, Kanun da, izahnamede yer alan bilgilerin  tutarlı,  anlaşılabilir  ve  belirlenen  standartlara  göre  eksiksiz olduğunun tespiti halinde izahnamenin onaylanmasına karar verileceği, ancak bu onayın izahnamede yer alan bilgilerin doğru olduğunun Kurul ca tekeﬀ ülü ve bir tavsiye anlamına gelmediği vurgulanmıştır (m.6/1). Kurul,  izahname  üzerindeki  incelemesini  on  iş  günü  içinde tamamlar (m.6/2) 8. Eski kanunda otuz gün olarak belirlenmiş olan sürenin (bkz. eSPK m.5/4) yeni kanunda kısaltılmasının nedeni, gerek şirket içi gelişmelerle  izahnamede  yer  alan  bilgilerin  güncelliğini  kaybetmemesi, gerekse dış gelişmelerden halka arzın olumsuz etkilenmesi olasılığının en aza indirilmesidir. Kurul, yaptığı incelemede, inceleme kapsamı ile ilgili hususlarda  bir  eksiklik  tespit  etmezse  izahnamenin  onaylanmasına  karar verir. Onaylanan izahnamenin yirmi gün içinde başvuru sahibi tarafından teslim alınması şarttır. Aksi halde izahnamenin yeniden onaylanması gerekir (II-5.1 sayılı Tebliğ, m.22/5). Onaylanan izahname Kurul tarafından belirlenen esaslar çerçevesinde yayımlanır (m.7/1). 6362 sayılı Kanun da, izahnamenin ticaret siciline tescili ve Ticaret Sicili Gazetesi nde ilan edilmesi şartı kaldırılmış, bunun yerine izahnamenin nerede yayımlandığı hususunun tescili ve sicil gazetesinde ilanı şartı getirilmiştir (m.7/1) 11. İzahnamenin ilanı dışında, ihraçla ilgili basın yayın organlarında ilan ve reklamlar yapılacaksa, bu ilan ve reklamların izahname ile tutarlı olması ve gerçeğe aykırı, yanıltıcı ve abartılı bilgiler içermemesi şarttır. 8   Payların ilk defa halka arzında bu süre yirmi gündür.  9   Gerekçede, bu hususta, izahnamenin onaylanmasını esas alan yaklaşım ile uluslararası finansal piyasalar ile entegrasyonun sağlanması, AB düzenlemelerine uyumun sağlanması, piyasanın hızlı gelişimine ayak uydurulabilmesini teminen prosedürlerin hızlandırılmasının amaçlandığı belirtilmektedir (bkz. madde 4 gerekçesi). 10  Başvurunun onaylanmamasına karar verilmesi halinde, durum gerekçesiyle birlikte yazılı olarak ilgilisine bildirilir (m.6/4). 11  Amaç, gerekçede, halka arz maliyetlerinin azaltılması ve bu suretle halka açılmaların teşvik edilmesi olarak açıklanmaktadır (Karş. 2499 sayılı Kanun m.6/1). Gazi Üniversitesi Hukuk Fakültesi Dergisi C. XX, Y. 2016, Sa. 1 195Türk Hukukunda İzahnameden Doğan Hukuki Sorumluluğun Esasları İzahnamedeki  bilgilerin  satış  bitene  kadar  güncelliğini  koruması gerekir.  Bu  nedenle  izahname  ile  kamuya  açıklanan  bilgilerde,  satışa başlamadan  önce  veya  satış  sırasında  yatırımcıların  yatırım  kararını etkileyebilecek değişiklik veya yeni hususların ortaya çıkması durumunda, izahnamede yapılması gereken değişiklik ya da eklenmesi gereken hususların ihraççı tarafından derhal Kurul a bildirilmesi ve onay alınması gerekir. Değiştirilecek veya yeni eklenecek hususlar, Kurul tarafından izahnamenin onaylanmasına dair prosedür çerçevesinde yedi iş günü içinde incelenir ve onaylanıp onaylanmayacağı yönünde karara bağlanır. Onaylanan değişiklik ve eklemeler aynı usulde yayımlanır. Sonuç olarak, halka arzda kamuyu aydınlatma, yukarıda açıklanan onay prosedürü ile hayata geçirilmektedir. III. İZAHNAMEDEN DOĞAN SORUMLULUĞUN GELİŞİMİ VE KARŞILAŞTIRMALI HUKUKTAKİ YERİ İzahnameden doğan sorumlulukla kastedilen, izahnamede yer verilen bilgilerin  yanlış,  yanıltıcı  veya  eksik  olması,  gerçeği  dürüst  bir  şekilde yansıtmaması nedeniyle, söz konusu bilgilerin doğruluğuna güvenerek yatırım yapan ve zarara uğrayan yatırımcıların zararlarını tazmin sorumluluğudur. Bu  anlamda  izahname  sorumluluğu,  mevcut  yatırımcılara  karşı  hukuki bir  sorumluluk  türüdür.  İzahnamedeki  bilgilerin  yanlış,  yanıltıcı  veya eksik olmasından doğabilecek cezai sorumluluk ya da idari yaptırımlar bu incelemenin kapsamı dışındadır. A. İzin Sisteminden Kamuyu Aydınlatma Sistemine Geçiş İzahnameden doğan sorumluluğun tarihi gelişimine izin sisteminden kamuyu  aydınlatma  sistemine  geçişi  anlatarak  başlamak  gerekir.  Çünkü izahname  sorumluluğu  bir  anlamda  kamuyu  aydınlatma  sisteminin  bir sonucudur. Söz konusu neden-sonuç ilişkisini daha iyi anlayabilmek için izin sistemi ile kamuyu aydınlatma sistemi arasındaki farka değinmek yerinde olur. 12  6362 sayılı Kanun da, izahnamede değişiklik veya yeni hususların yayımlanmasından önce sermaye piyasası araçlarını satın almak için talepte bulunmuş olan yatırımcılara, izahnamede yapılan ek ve değişikliklerin yayımlanmasından itibaren iki iş günü içinde taleplerini geri alma hakkı tanınmıştır (m.8/4). 13  Mevcut yatırımcıdan kastedilen, hali hazırda ilgili sermaye piyasası aracını satın alarak yatırım yapmış yatırımcıdır. Bunlar dışındaki, sermaye piyasası aracına yatırım yapması arzu edilen hedef kitle potansiyel yatırımcılar olarak adlandırılır. 14  Ezgi, KOCA, İzahnameden Doğan Sorumluluk, SPKr Yeterlik Etüdü, Ankara, 2010, s. 13. 196 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN İzin sistemi en genel anlatımıyla sermaye piyasası araçlarının ihraç edilmeye layık olup olmadığını idarenin takdir ettiği, bu çerçevede çıkarılıp çıkarılmayacağına idarenin izin verdiği sisteme denmektedir. İzin sisteminin ilk örnekleri ABD de 1911-1931 yılları arasında çıkarılan ve Blue Sky Laws olarak adlandırılan eyalet kanunlarında görülür. Bunlar, ABD de yirminci yüzyılın  başlarında  sayısı  hızla  artan  finansal  dolandırıcılık  olaylarına bir tepki olarak çıkarılan ve sermaye piyasası araçlarının ihracını katı bir sistemle  idarenin  iznine  bağlayan  kanunlardı.  Bu  kanunlara  Blue  Sky Laws denmesinin altında, o dönemde yatırımcıların aldatıldığı dolandırıcılık eylemlerinin geldiği boyuta vurgu yapmak için, adeta her şeyin (gökyüzünün bile) menkul kıymetleştirilip satılmaya çalışıldığını anlatma amacı vardır. ABD de  1929  Büyük  Buhranı  sonrasında  Securities  Act  of  1933 ile sermaye piyasası araçlarının ihracı federal düzeyde düzenlenmiş ve bu düzenlemede izin sistemi yerine kamuyu aydınlatma (disclosure) sistemi benimsenmiştir. Sermaye piyasası araçlarının halka arzında modern yaklaşımı temsil  eden  kamuyu  aydınlatma  sistemi,  kamu  otoritesinin,  ihraç  edilen aracın liyakatini değerlendirme ve buna göre izin verip vermeme yetkisinin bulunmadığı, bunun yerine sadece ihraççı ve ihraç edilen araçla ilgili önemli tüm bilgilerin yatırımcılara eksiksiz olarak ulaşmasını sağlamakla sınırlı işlev ve görevinin bulunduğu sisteme denmektedir. Bu sistemde, bilgilere eksiksiz ulaşan yatırımcının verdiği alım kararının getirisi yanında riski de kendisine aittir. Kamuyu aydınlatma sisteminin düzgün bir şekilde işlemesi, ancak yatırımcının eksiksiz ve doğru bir şekilde aydınlatılması esasına bağlıdır. Başka bir anlatımla, yatırım riskinin yatırımcı üzerinde bırakılması, ancak onun ilgili yatırım hakkında tam ve doğru şekilde aydınlatılacağı varsayımına dayanır. Bu varsayımın gerçekleşmediği durumlarda, yanlış ya da yanıltıcı bilgiye  dayalı  yatırımdan  zarar  gören  yatırımcının  tazmin  edilmesi  bir gereklilik  olarak  ortaya  çıkmaktadır.  İşte  kamuyu  aydınlatma  sisteminin benimsenmesi ile birlikte, yatırımın riski üzerinde bırakılan yatırımcının eksik 15   Ayrıntılı bilgi için bkz. Haluk KABAALİOĞLU, Sermaye Piyasasında Kamuyu Aydınlatma İlkesi, İstanbul, 1985, s. 31 vd. 16  Blue Sky deyimi ilk olarak hakim Joseph McKenna tarafından Hall v. Geiger-Jones davasındaki verdiği kararda aşağıdaki gibi kullanılmıştır: The name that is given to the law indicates the evil at which it is aimed – that is, to use the language of a cited case, speculative schemes which have no more basis than so many feet of blue sky; or, as stated by counsel in another case, to stop the sale of stock in ﬂ y-by-night concerns, visionary oil wells, distant gold mines, and other like fraudulent exploitations. (bkz. Roy GIRASA, Corporate Governance & Finance Law, Palgrave Macmillan, 2013, s. 141). Gazi Üniversitesi Hukuk Fakültesi Dergisi C. XX, Y. 2016, Sa. 1 197Türk Hukukunda İzahnameden Doğan Hukuki Sorumluluğun Esasları ve/veya yanlış bilgilendirilmesinden kimlerin ne şekilde sorumlu olacakları da düzenlenmiştir. Kısaca izahname sorumluluğu veya izahnameden doğan sorumluluk  olarak  adlandırılan  bu  sorumluluk  çeşidinde  gerçeğe  aykırı bilginin sunulmasında rolü bulunan kişilere, zararı tazmin sorumluluğu, yani hukuki sorumluluk yükletilmiştir. Türk sermaye piyasası hukukunun gelişimi de aynı yönde olmuştur. Gerçekten 2499 sayılı Kanun un ilk kabul edildiği halinde, menkul kıymetlerin halka arzını SPKr nun iznine bağlayan bir sistem kabul edilmişti ve kanunun ilk  halinde  izahname  sorumluluğuna  dair  bir  hükme  yer  verilmemişti. Yaklaşık  on  yıl  yürürlükte  kalan  izin  sistemi,  1992  yılında  3794  sayılı Kanun la 2499 sayılı Kanun da yapılan değişiklikle terkedilmiştir. Kamuyu aydınlatma yaklaşımına dayalı yeni sistemde, izin yetkisi kaldırılarak, ihraç veya halka arz olunacak sermaye piyasası araçlarının Kurul kaydına alınması uygulamasına geçilmiştir (bkz. eSPK m.4). 6362  sayılı  yeni  SPK  ile  birlikte,  kayda  alma  sistemi  yerine, AB mevzuatına  uyum  sağlamak  amacıyla  izahnamenin  onaylanması  sistemi benimsenmiştir. İkisi de izin sistemini reddeden sistemler olmakla birlikte, izahnamenin onaylanması sistemi, belli noktalarda izin sistemine yaklaşan unsurlar barındıran kayda alma sistemine göre daha pür bir kamuyu aydınlatma yaklaşımını temsil etmektedir. Gerçekten, 3794 sayılı Kanun la değişik 2499 sayılı Kanun da,   kayda alma başvurusunu alan Kurul, yaptığı inceleme sonucunda  açıklamaların  yeterli  olmadığı  ve  gerçeği  dürüst  bir  biçimde yansıtmayarak  halkın  istismarına  yol  açacağı  sonucuna  varırsa,  gerekçe göstererek, başvuruyu reddetme yetkisine sahipti (bkz. eSPK m.5/3). Başka bir anlatımla açıklamaların gerçeği yansıtıp yansıtmadığını değerlendirmek de Kurul un yetkileri arasındaydı. İzahnamenin onaylanması sisteminde ise, Kurul incelemesinin kapsamına izahnamedeki bilgilerin doğruluğunun 17  İngilizce literatürde bu sorumluluk için prospectus liability, civil liability from prospectus, ya da civil liability from misstatements in prospectus ifadeleri kullanılmaktadır. 18  Bunun yerine, izin sistemine uygun olarak, SPKr tarafından izahnamede yer alan açıklamaların gerçeğe uygun olmadığı veya halkın istismarına yol açacağı kanısına varılması halinde, halka arz başvurusunun reddedilmesi prosedürüne yer verilmiştir (KOCA, s. 13). 19  İzahnamenin onaylanması sistemini düzenleyen Kanun maddelerinde Prospectus Directive olarak bilinen 2003/EC/71 sayılı AB Direktifindeki ilkeler esas alınmıştır. 20  Nusret ÇETİN / Hatice Ebru TÖREMİŞ / Zeynep CANTİMUR, 6362 Sayılı Sermaye Piyasası Kanunu nun Sistematik Analizi, Ankara, 2014, s. 25. 21  ÇETİN/TÖREMİŞ/CANTİMUR, bu bakımdan kayda alma sisteminin bir ölçüde izin sistemi ile kamuyu aydınlatma sistemi arasında karma bir sistem olarak nitelenebileceğini belirtmektedir (bkz. s. 25). 198 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN araştırılmasının girmediği açık bir şekilde ifade edilmekte, ayrıca izahnamenin onaylanması  için  izahnamede  yer  alan  bilgilerin  tutarlı,  anlaşılabilir  ve Kurul ca belirlenen izahname standartlarına göre eksiksiz olduğunun tespit edilmesi yeterli olmaktadır (bkz. m.6/1). B. Karşılaştırmalı Hukukta İzahname Sorumluluğu 1. İsviçre de İsviçre de  izahnameden  doğan  sorumluluk  İsviçre  Borçlar  Kanunu (İBK) nın 752. maddesinde düzenlenmiştir. İzahname sorumluluğu başlığını taşıyan  maddede,  izahnamenin  hazırlanmasında  katkısı  ya  da  dahli  olan herkes, izahnamede yer alan gerçeğe aykırı ya da yanıltıcı bilgiden, birinci derecede ve müteselsil olarak sorumlu kılınmaktadır. Bu anlamda yalnızca imzalayanlar değil, izahnamenin hazırlanmasına katkı sağlayan birimlerde (muhasebe gibi ya da finansal tablo ve raporları hazırlayan birim gibi) görev alan kişilerin de sorumlulukları söz konusu olabilmektedir. Hatırlanacağı gibi, anonim ortaklık yönetim kurulu üyelerinin ortaklığa verdikleri zararlardan sorumluluğunu düzenleyen ve farklılaştırılmış teselsülü esas alan TTK 557 hükmünün mehazı da İBK nın 759. maddesidir. 2. İngiltere de İngiltere de  izahname  sorumluluğu  ile  ilgili  hükümler  Financial Services and Markets Act of 2000 in 90. bölümünde (sec.90) yer almaktadır. Öte yandan sec.79 vd. hükümlerinde ise menkul kıymetlerin çıkarılmasında -izahnamenin de içinde yer aldığı- hazırlanması gereken form ve dokümanlar (listing  particulars)  düzenlenmektedir.  Anılan  hükümler  çerçevesinde, menkul kıymet ihraçlarında ihraç edilen aracın taşıdığı tüm haklar ile ihraççı şirketin durumu ile ilgili yatırımcıların bilgilenmiş şekilde değerlendirme yapabilmesi için gerekli tüm bilgilerin belirtilen form ve belgelerde yer alması gerekmektedir.  İzahnamede  açıklanan  bilgilerde  yanlışlık  ya  da  eksiklik olması, izahnameden sorumlu kişiler için hukuki ve cezai sorumluluk doğurur. 22  Tolga AYOĞLU, İzahnameden Doğan Sorumluluk, İsviçre Borçlar Kanunu nun İktisabının 80.Yılında İsviçre Borçlar Hukuku nun Türk Ticaret Hukuku na Etkileri, İstanbul, 2009, s. 646. 23  BİLGİLİ, anılan maddede -sadece- kurucuların müteselsil sorumluluğundan söz etmektedir (bkz. Fatih BİLGİLİ, İsviçre ve Alman Hukuklarında Anonim Ortaklıkların Organlarının Davranışlarından Dolayı Üçüncü Kişiler Karşısında Sorumluluğu ve Organların Tazminat Borcu, Ankara, 2004, s. 92). Gazi Üniversitesi Hukuk Fakültesi Dergisi C. XX, Y. 2016, Sa. 1 199Türk Hukukunda İzahnameden Doğan Hukuki Sorumluluğun Esasları İzahnameden sorumlu kişilerin kimler olduğu Financial Conduct Authority tarafından yayınlanan Prospectus Rules kurallarında belirtilmektedir. Bu kurallardan 5.5.3 sayılı kuralın (2) no lu paragrafında izahnameden sorumlu kişiler şu şekilde sıralanmıştır: İhraççı İhraççı bir ticaret şirketi ise o  İzahname  yayınlandığında  şirketin  yönetim  kurulunda  görevli üyeler o  İzahnamede adı direktör olarak yazılmış olan herkes o  İhraççı bir yönetim şirketi tarafından yönetiliyorsa onun kıdemli yöneticisi    izahname ya da diğer formlarda verilen bilgilerden sorumlu olduğunu kabul eden ve bu husus izahnamede yazan herkes    mevcut hisse senetlerini halka arz edenler   yukarıdaki bentler kapsamına girmeyip, izahname içeriği ile yetkili olan herkes COPEMAN/BAFI/CHEMLA/FRIEDRICH, İngiltere de uygulamada, özellikle zararla açıklanan yanlış bilgi arasındaki illiyet bağı ile yatırımın gerçekten söz konusu yanlış bilgilere güvenilerek yapıldığını ispat etmede karşılaşılan  zorluklar,  özellikle  teknik  ve  komplike  hususlar  nedeniyle, izahname sorumluluğu ile ilgili az sayıda davanın mahkemeler önüne geldiğini, uyuşmazlıkların çoğunlukla uzlaşma ile sona erdiğini belirtmektedir. 3. Avrupa Birliği nde AB nin  konuya  ilişkin  temel  düzenlemesi,  Prospective  Directive 24  FSMA of 2000 de 2012 yılında yapılan değişiklikle Financial Services Authority kaldırılmış, yerine Financial Conduct Authority kurulmuştur. Halen bu kurum, İngiltere de ihraççılar tarafından yapılan açıklamaların izlenmesi, gözetlenmesi ve izahnamenin onaylanması, ihraç edilen araçların kotasyon koşullarının belirlenmesi vs. hususlarda yetkili kamu otoritesidir (bkz. http://www.fca.org.uk/firms/markets/ukla). 25  http://fshandbook.info/FS/html/FCA/PR/5/5 adresinden ulaşılabilir. 26  Julian COPEMAN / Alex BAFI / Denis CHEMLA / Bettina FRIEDRICH, Prospectus liability in Europe and the US, s. 44 (bkz. https://www.herbertsmithfreehills.com/-/media/Files/PDFs/2013/39_47%20prospectus%20liability.pdf). 200 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN olarak  da  adlandırılan  2003/71/EC  sayılı  Direktif tir.  Direktif,  izahname ile kamunun aydınlatılması konusunda genel bir hukuki çerçeve sunmakta, izahnamedeki  bilgilerin  doğru  olmaması  konusunda  sorumluluğun  ne şekilde olması gerektiği konusunda herhangi bir hüküm içermemektedir. Bu çerçevede, izahnameden doğan hukuki sorumluluk üye ülkelerin kendi milli hukuklarının bir düzenleme konusu olmaya devam etmektedir. Bununla birlikte, Direktif te bazı temel ilkelere de yer verilmiştir. Örneğin,  Direktif in  6/1  maddesi  uyarınca,  üye  ülke  düzenlemelerinde, izahnamede verilen bilgilerden sorumluluk en azından ihraççıyı ya da onun yönetim ve denetim organlarını, elindeki payları halka arz edeni, organize piyasada ticaret için başvuruda bulunan kimseyi ya da garantörü kapsamalıdır. Ayrıca  sorumluların  isim  ve  görevleri  (tüzel  kişilerin  ticaret  unvanı  ve adresleri)  ile  bunların  izahnamedeki  bilgilerin  gerçeğe  uygun  olduğuna dair  deklarasyonlarına  izahnamede  yer  verilmelidir. Yine  Direktif in  6/2 maddesinde,  üye ülkelerin izahnameden hukuki sorumluluğa ilişkin mevzuat hükümlerini, izahnamede sorumlu oldukları açıklanan kişilere uygulanacak şekilde düzenlemeleri istenmiştir. Direktifte müteselsil sorumluluğa dair bir ilkeye yer verilmemiştir. 4. Amerika Birleşik Devletleri nde ABD de  izahname  sorumluluğu  bakımından  doğrudan  kanuni düzenlemeler 1933 tarihli Securities Act in Civil Liabilities on Account of False Registration Statement başlıklı 11 ve Civil Liabilities Arising in  Connection  With  Prospectuses  and  Communications  başlıklı  12. bölümlerinde yer almaktadır. Bu düzenlemelere göre, ihraççı, halka arzda 27  ESMA Report, s. 12 (Raporun aynı sayfasında, üye ülkelerin pek çoğunda izahnameden doğan hukuki sorumluluğa ilişkin özel düzenleme bulunmadığı, bu nedenle haksız fiil ya da sözleşme hukukuna dair genel hükümlerin uygulama alanı bulduğu belirtilmektedir). KABAALİOĞLU da izahnameden hukuki sorumluluğa ilişkin hükümlere bazı Avrupa ülkelerinde rastlandığını (öte yandan bu hükümleri yargı organlarının uygulamaktan kaçınma eğiliminde olduklarını) ifade etmektedir (bkz. Haluk KABAALİOĞLU, Sermaye Piyasası Hukukunda Önemli Bir Karar: İzahname ve Ortaklık Yöneticileri, Aracı Kuruluşlar ve Denetçilerin Sorumluluğu, BATİDER, C.X, S.3, Haziran 1980, s. 773). 28  Görüleceği gibi ülkemizdeki düzenleme AB Direktifindeki ilkelere uygundur. 29  KOCA, s. 15. 30  Bunlar dışında Securities and Exchange Act of 1934 e dayalı olarak SEC tarafından çıkarılan alt düzenlemelerden Rule 10b-5 hükmü de, borsa ve diğer organize piyasalardaki işlemlerde, yanıltıcı bilgi açıklanmasından doğan sorumluluğu düzenlemektedir. Rule 10b-5 a benzer geniş uygulama alanına sahip diğer bir düzenleme Securities Act of 1933 ün 17. bölümü olup, bu bölümde genel olarak birinci ve ikinci el piyasadaki aldatıcı hareketler ve dolandırıcılık fiillerine ilişkin sorumluluk hükümleri bulunmaktadır. Gazi Üniversitesi Hukuk Fakültesi Dergisi C. XX, Y. 2016, Sa. 1 201Türk Hukukunda İzahnameden Doğan Hukuki Sorumluluğun Esasları kayıt başvurusunda sunduğu beyanlar, izahnamede açıklanan hususlar ve kamuya yapılan diğer açıklamalarda önem taşıyan eksik ya da yanlış bilgiden sorumlu olup, ihraççı yanında aracılık yükleniminde bulunan kuruluş ve satışa destek sağlayan diğer profesyonel kuruluşların duruma göre sorumluluğu söz konusu olabilir. Öte yandan, kayda alma başvurusunun herhangi bir bölümünü  hazırlayan  ya  da  onaylayan  uzman  kuruluşların  da  (bağımsız denetim ya da değerleme kuruluşu gibi) hazırladıkları ya da onayladıkları bölümden sorumlulukları vardır. Ayrıca, ihraççının yönetim kurulu üyeleri ile yetkili diğer yöneticilerinin de kamuyu yanıltıcı açıklamadan sorumluluğu söz konusu olabilir. Kanun, sadece zararını gösterebilen menkul kıymet alıcılarına, yanıltıcı bilgiden dolayı zarara uğradığını ispatlama zorunluluğu aramaksızın, kayda alma başvurusu ve izahnamede imzaları bulunan kişiler ile yukarıda sayılan diğer potansiyel sorumluluk süjelerini dava etme hakkını tanımaktadır. IV. TÜRK HUKUKUNDA İZAHNAMEDEN DOĞAN SORUMLULUĞUN ESASLARI A. Genel Olarak Türk hukukunda izahnameden doğan sorumluluğa ilişkin hükümler SPK nın m. 10 ve 32 hükümlerinde yer almaktadır. Kanun un 10. maddesi İzahnameden sorumlu kişiler başlığını taşır. Madde içeriğine bakıldığında, izahnameden sorumlu kişilerin belirtilmesi yanında, bunların dış ilişkide sorumluluğu ne şekilde paylaşacakları, yani sorumluluk kapsamları da düzenlenmiştir. 31  COPEMAN/BAFI/CHEMLA/FRIEDRICH, s. 46 vd. 32  Securities Act of 1933 ün yürürlüğe girmesinden sonra, bu kanuna dayalı olarak verilen en önemli yargı kararlarından biri Escott v. BarChris Construction Company kararıdır. Bu kararda, BarChris şirketi tarafından çıkarılıp halka arz edilen tahviller hakkındaki izahnamede önemli noktaların belirtilmeyip, yanıltıcı hususlara yer verildiğinin saptandığı, şirketin iﬂ as etmesi ile oluşan yatırımcı zararlarından SEC e kayıt başvurusunu imzalayan kişilerin, aracı kuruluşların ve hesapları onaylayan denetçilerin tahvil sahiplerine karşı sorumlu oldukları hükme bağlanmıştır. Verildiği tarihte geniş yankılar uyandıran, hem ihraççı, hem ihraççının yöneticileri, hem ihraca aracılık eden kuruluş hem de ihraççının hesaplarını denetleyen kişi ve kuruluşların sorumluluklarına dair ilkeler koyan karar hakkında ayrıntılı bilgi için bkz. KABAALİOĞLU (1980), s. 774 vd. 33  TTK nın 549. maddesinde de … belgelerin, izahnamelerin, taahhütlerin, beyanların ve garantilerin yanlış, hileli, sahte, gerçeğe aykırı olmasından, gerçeğin saklanmış bulunmasından ve diğer kanuna aykırılıklardan doğan zararlardan, belgeleri düzenleyenler veya beyanları yapanlar ile kusurlarının varlığı halinde bunlara katılanların sorumlu oldukları hükmü yer almakla birlikte, anılan SPK hükümleri TTK ya nazaran özel hüküm mahiyetinde olmakla uygulanma önceliğine sahiptir (bkz. TTK m.330). 202 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN Kanun un sorumlulukla ilgili diğer hükmü (m.32) Kamuyu aydınlatma belgelerinden doğan sorumluluk başlığını taşımakta, madde içeriğinde ise 10. maddeye gönderme yapılarak anılan maddede sorumlu kişiler ve mevzuat uyarınca …. gibi kamuyu aydınlatma belgelerini imzalayanlar veya bu belgeler kendi  adına  imzalanan  tüzel  kişilerin  sorumlu  oldukları  belirtilmektedir. Madde  gerekçesinde  de  kamuyu  aydınlatma  belgelerinden  sorumluluğun belgeleri imzalayanlara ait olduğu vurgulanmaktadır. Diğer taraftan, maddede, sorumlular  arasında  müteselsil  sorumluluk  ilişkisi  bulunduğu  da  tasrih edilmektedir. İzahnameyi kimlerin imzalayacağı II-5.1 sayılı Tebliğ in 7/4 maddesinde belirtilmiş olup, bu hükme göre ihraççı ve varsa halka arz eden ile yetkili aracı kuruluş izahnameyi imzalamakla yükümlü kılınmıştır. Kanun un  10.  maddesinde  sayılan  izahnameden  sorumlu  kişilerin, Tebliğ  hükmünde  belirtilen  imza  yükümlülüğü  altındaki  kişilerden  daha kapsamlı  olması  ve  32.  maddenin  10.  maddeye  de  atıf  yapmış  olması karşısında, izahnameden sorumlu kişiler konusunda 10. maddede belirtilen kişileri esas almak doğru olur. B. İzahnameden Sorumlu Kişiler İzahnameden  sorumlu  kişiler,  Kanun un  10.  maddesinde  kademeli olarak belirlenmiştir. Bu kademeli sıraya göre, izahnameden sorumlu kişiler ihraççı ve ihraççı dışındaki sorumlular olmak üzere iki ana başlıkta ele alınabilir. Öte yandan, izahnamenin hazırlanmasına hazırladıkları raporlarla katkı sağlayan kuruluşlar vardır ki, bunların da faaliyetleri ile sınırlı, ayrı bir sorumlulukları bulunmaktadır. 1. İhraççı Kanun un m.10/1 hükmü uyarınca, izahnamede yer alan yanlış, yanıltıcı ve eksik bilgilerden kaynaklanan zararlardan ihraççılar sorumludur. Yukarıda belirttiğimiz gibi, kanun koyucu izahnameden sorumluluğu kademeli olarak belirlemiştir. Buna göre ihraççı izahnamede yer alan bilgilerin doğru ve eksiksiz olmasından her durum ve koşulda birinci olarak sorumlu iken, sorumluluk yüklenen diğer kişiler ancak zararın ihraççıdan tazmin edilemediği hallerde sorumlu kılınmıştır. İhraççının izahnamedeki bilgilerden her durumda birinci sorumlu olarak belirlenmesi adil ve olması gereken çözümdür. Kamuya açıklanan bilgilerin doğru ve eksiksiz olmasından, bilgiler kendisiyle doğrudan doğruya ilgili olan ihraççının sorumlu kılınması, durumun gereğine ve tabii hukuka uygundur. Gazi Üniversitesi Hukuk Fakültesi Dergisi C. XX, Y. 2016, Sa. 1 203Türk Hukukunda İzahnameden Doğan Hukuki Sorumluluğun Esasları 2. İhraççı dışındaki sorumlular İzahnamedeki yanlış, yanıltıcı ve eksik bilgilerden dolayı zarara uğrayan yatırımcılara, zararın doğmasında rolü bulunan -ihraççı dışındaki- belli kişi ve kurumlara müracaat etme hakkı tanınmıştır. Kanun da ihraççıdan sonra sorumluluk yüklenen bu kişiler tahdidi şekilde sayılmış olup, bu kişilerin sorumluluklarına gidilebilmesi zararın ihraççıdan tazmin edilememesi şartına bağlanmıştır. Kanun un 10. maddesinde sayılan bu kişiler; i.  halka arz edenler, ii.  ihraca aracılık eden lider aracı kurum, iii.  ihraçla ilgili garanti veren kişi ve kuruluşlar ile iv.  ihraççının yönetim kurulu üyeleridir. Görüldüğü  gibi,  zararın  tazmini  bakımından  hem  ihraççının  tüzel kişiliğine, hem ihraççının yönetim kurulu üyelerine sorumluluk yüklenmiştir. Zararın doğmasına reel olarak neden olan olgunun, başka deyişle kamuya eksik ya da yanlış bilgi açıklanmasının gerçek nedeninin, izahnameyi hazırlayan birimlerin ve o birimleri gözetlemekle yükümlü yönetim kurulunun görevlerini kusurlu olarak gereği gibi yerine getirmemeleri olduğu kabul edilecek olursa, organlarının haksız fiillerinden tüzel kişinin sorumlu olması ilkesi (MK 50/2 ve TTK 371/5)35 karşısında, hem tüzel kişinin hem organın sorumluluğuna yer verilmesini nasıl anlamak gerekir? 34  Halka arz edenler, sahip olduğu sermaye piyasası araçlarını halka arz etmek üzere Kurul a başvuruda bulunan gerçek veya tüzel kişileri ifade eder (m.3/g). Başka bir ifadeyle, burada, ihraççının değil, pay sahibinin elindeki mevcut paylarını (pay dışında bir sermaye piyasası aracı söz konusu ise, onları) halka arz yoluyla satması söz konusudur. Kanun un 4/5 maddesi, ihraççının, halka arz edene, izahnamenin hazırlanmasında gerekli kolaylaştırıcı tedbirleri almasını şart koşmaktadır. Bu tür halka arzlarda da izahname yine ihraççının sağladığı bilgilerle hazırlanmış olacağından, birinci derecede sorumluluğun yine ihraççıya yüklenmiş olması yerindedir. 35  İhraççı da bir tüzel kişiliktir ve diğer tüzel kişiler gibi organları vasıtasıyla karar alır, uygular ve yönetilirler. Bilindiği gibi, tüzel kişinin iradesi organları vasıtasıyla oluşur. Organların faaliyetleri tüzel kişinin faaliyetlerini oluşturur, aynı şekilde haksız fiillerinden de tüzel kişinin kendisi sorumlu olur (Anonim ortaklıklarda organ sorumluluğunun gelişimi ile İsviçre ve Alman hukuklarında nasıl düzenlendiği hakkında ayrıntılı bilgi için bkz. BİLGİLİ, s. 24 vd). Tüzel kişinin, organların haksız fiillerinden sorumluluğu, adam çalıştıranın sorumluluğundan da farklıdır (bkz. Haluk TANDOĞAN, Türk Mesuliyet Hukuku, Ankara Hukuk Fakültesi Yayınları (No: 159), Ankara, 1961, s. 124 vd). 204 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN Öncelikle organlarının faaliyetleri sonucu oluşan zarardan ihraççının tüzel kişiliğinin sorumlu olduğunda bir tereddüt olmayıp, ilke olarak her tüzel kişi için geçerli bu sorumluluktan ihraççıyı müstesna kılan bir neden yoktur. Şu halde, SPK düzenlemesinde, ihraççı ile ihraççının yönetim kurulu üyelerinin sorumluluk süjeleri arasında beraber zikredilmesi, ihraççının sorumluluğu yönünden yukarıda bahsedilen ilkeye uygun bir düzenleme olmanın yanında, zararın  oluşmasına  kasıtlı  ya  da  ihmali  davranışları  ile  neden  olanların sorumluluklarının, iç ilişkide rücu davasına bırakılmayıp, zarar görene karşı doğrudan doğruya sorumlu kılınması anlamına gelmektedir. Doğan zarardan hem tüzel kişiliğe (ihraççıya) hem de tüzel kişinin organına -dış ilişkide- birlikte sorumluluk yüklenmesi, zarar görenin talep haklarını ve bu bağlamda koruma kapsamını genişleten özel bir düzenleme olarak değerlendirilmelidir. Bununla birlikte, zararın ihraççı tarafından karşılandığı durumlarda, ihraççının  yine,  zararın  meydana  gelmesindeki  kusurlarına  göre yönetim kurulu üyelerine -iç ilişkide- rücu etmesi gündeme gelecektir. Başka bir anlatımla yönetim kurulu üyelerinin dış ilişkide yatırımcıya karşı sorumlu kılınmış olmaları, iç ilişkideki sorumluluklarını ortadan kaldırmamaktadır. Bununla  bağlantılı  olarak,  zararın  doğmasına  birlikte  neden  olan  üyeler arasında  sorumluluğun  paylaşımı  bakımından  farklılaştırılmış  teselsül bulunması hususunda TTK m. 557/1 hükmü ile SPK m. 10/1 hükmü arasında bir farklılık olmadığını müşahede ediyoruz. Şu halde, izahnamedeki eksik ya da yanlış bilgiden doğan zarar nedeniyle kendilerine birlikte sorumluluk yöneltilen  yönetim  kurulu  üyelerinin,  TTK  m.367  ve  553/2  hükümleri saklı kalmak kaydıyla, açılan dava ister ihraççının açtığı rücu davası ister yatırımcının doğrudan doğruya açtığı tazminat davası olsun, her ikisinde de kişisel savunma sebeplerini ileri sürebilmeleri bakımından bir farklılık yoktur. 36  BİLGİLİ, İsviçre hukukunda da ZGB Art.55 Abs.3 uyarınca, tüzel kişi yanında, organların kusurlu sorumluluğuna gidilebildiğine (bkz. s. 46 vd.), Alman hukukunda ise organın tüzel kişi ile birlikte sorumlu olmasının belli şartlar altında mümkün olduğuna değinmektedir (bkz. s. 64-65). 37  İzahnameden doğan sorumluluk düzenlemesinde, kademeli sorumluluk yerine, sadece ihraççının sorumluluğu öngörülseydi,  rücu başvurusu zararın ödendiği her durumda gündeme gelecekti. Ancak düzenlemenin mevcut haline göre bu başvuru, ancak tali sorumlulara gidilmesine gerek kalmadan, ihraççının zararın tamamını karşıladığı hallerde söz konusu olacaktır. 38  SPK m.10 hükmüne istinaden yönetim kurulu üyesine açılan tazminat davasında davacı, zarar gören yatırımcı iken; TTK m. 553 hükmüne göre açılacak davada davacı, şirket ya da şirket ortakları olabilir (TTK m.555). Her ikisinde de yönetim kurulu üyesi zararın gerçekleşmesinde kusuru bulunmadığını ya da kusurunun düşük olduğunu ve diğer şahsi savunma sebeplerini ileri sürebilecektir. Gazi Üniversitesi Hukuk Fakültesi Dergisi C. XX, Y. 2016, Sa. 1 205Türk Hukukunda İzahnameden Doğan Hukuki Sorumluluğun Esasları 3. Yardımcı kuruluşların sorumluluğu Kanun un  10/2  maddesinde,  bağımsız  denetim,  derecelendirme  ve değerleme kuruluşları gibi izahnamede yer almak üzere hazırlanan raporları hazırlayan  kişi  ve  kurumlar  da  hazırladıkları  raporlarda  yer  alan  yanlış, yanıltıcı ve eksik bilgilerden Kanun hükümleri çerçevesinde sorumlu oldukları belirtilmiştir (ayrıca bkz. m. 63)39. Madde  hükmünden  anlaşılacağı  gibi,  yardımcı  kuruluşların  bu sorumluluğu, hazırladıkları raporların içeriğinde yer alan bilgilerle sınırlı bir sorumluluk olup, yukarıda ihraççı dışındaki sorumlular başlığı altında değindiğimiz  kişilerin  sorumluluğundan  farklıdır. Yardımcı  kuruluşların sorumluluğu bu çalışmanın konusu dışındadır. C. Sorumluluğun Niteliği 1. Genel olarak Sorumluluğun niteliği denince akla hemen sorumluluğun iki temel kaynağı olarak haksız fiil ve sözleşme sorumluluğu gelmekte ve niteleme konusunda bu ikili ayrıma müracaat edilmektedir. Buna karşın toplumdaki sosyal ve ekonomik gelişmelerle birlikte fertler ve gruplar arasındaki hukuki ilişki türlerinin çeşitlenmesi ve karmaşıklaşmasına bağlı olarak, sorumluluk nitelemesinin bu iki kaynakla kısıtlanmasının yetersiz kaldığı görülmüştür. Nitekim  inceleme  konumuzda  da  aynı  sorun  karşımıza  çıkmaktadır. Hazırlanması  teknik  süreçlerden  sonra  ve  çeşitli  birimlerin  katılımı  ile gerçekleşen izahnameye konulan bilgilerin eksik ya da yanlış olmasından sorumluluğu, tek başına haksız fiilden ya da sözleşmeden doğan sorumluluk olarak  niteleme  olanağı  bulunmamaktadır.  Sorumluluk  süjelerinin  zarara uğrayanla arasındaki hukuki ilişkilere bakıldığında, yatırımcı ile sözleşme ilişkisi içinde bulunan süjeler olduğu gibi, bulunmayanlar da vardır. Bu noktada iltibasa meydan vermemek üzere hemen şu tespiti yapmanın yararlı 39  Yardımcı kuruluşların hazırladıkları raporların içerdiği bilgilerin doğruluğundan sorumlulukları, Kanun un 32/2 maddesinde, sadece izahname bakımından değil, tüm kamuyu aydınlatma belgeleri için geçerli olmak üzere tekrar edilmiştir. 40  Bu kuruluşlardan örneğin bağımsız denetim kuruluşlarının sorumluluğu hakkında ayrıntılı bir çalışma için bkz. Aytekin ÇELİK, Bağımsız Denetim Kuruluşlarının Sorumluluğu, Seçkin Yayıncılık, Ankara, 2005. 41  Huriye Reyhan DEMİRCİOĞLU, Güven Esası Uyarınca Sözleşme Görüşmelerindeki Kusurlu Davranıştan Doğan Sorumluluk (Culpa in Contrahendo Sorumluluğu), Yetkin Yayınları, Ankara, 2009, s. 119; Süleyman YALMAN, Türk ve İsviçre Hukukunda Sözleşme Görüşmelerinden Doğan Sorumluluk, Seçkin Yayıncılık, Ankara, 2006, s. 16. 206 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN olacağı  kanısındayız:  İzahnameden  doğan  hukuki  sorumluluğun  kaynağı kanundur. Gerçekten, izahnamede eksik ya da yanlış bilgi verilmesinden doğan zararı giderim yükümlülüğü doğrudan doğruya SPK m.10 hükmünden kaynaklanmaktadır. Bu çerçevede, sorumlu kişilere sorumluluk izafe etmek için, ilgili olayda haksız fiil ya da sözleşmeye aykırılığın koşullarının bulunup bulunmadığını araştırmaya gerek olmayıp, sorumluluk doğrudan doğruya kanunun açık hükmünden doğmaktadır. Ayrıca gerek zamanaşımı, gerek ispat yükünün izahname sorumluluğu bakımından yine SPK da özel olarak düzenlenmiş olması karşısında, bu hususlar bakımından da genel hükümlere müracaat etme gereği bulunmadığından, sorumluluğun kaynağının akdi mi yoksa haksız fiil mi olduğunu tartışmaya lüzum bulunmadığı kanısındayız. Ancak yine de aşağıdaki alt başlıklarda sorumluluk süjeleri ile yatırımcı (davacı) arasında zarar öncesinde bir hukuki ilişki olup olmadığını irdeleyip, buna bağlı çıkarımlarda bulunacağız. Sorumluluğun  niteliği  meselesinde,  diğer  taraftan,  sorumluluk süjelerinin  kusurlarının  dikkate  alınıp  alınmadığı  kriterine  göre  kusur sorumluluğu-kusursuz  sorumluluk  ayrımı  yapılabilir.  Kanun un  gerek  10 gerek 32. maddesinde yer alan düzenlemelerde kusur esasına değinilmiş olup, bu çerçevede kusura dayalı sorumluluğun temel esaslarını belirleyen Türk Borçlar Kanunu 49 ve devamı maddeleri, genel hükümler olarak dikkate alınır. 42  Aynı görüşte AYOĞLU, s. 648; Mehmet Murat İNCEOĞLU, Sermaye Piyasasında Aracı Kurumların Hukuki Sorumluluğu, Seçkin Yayıncılık, Ankara, 2004, s. 133 (Yazar, izahname sorumluluğunun kanundan doğduğu, ihraççı dışındaki sorumlular (eski kanunda ihraççı dışında sadece aracı kurumlar için sorumluluk söz konusuydu, bkz. eSPK m.7)  bakımından tali sorumluluk getirilmiş olmasının, bu sorumluluğu sözleşmesel sorumluluktan da haksız fiil sorumluluğundan da uzaklaştırdığını belirtmektedir). 43  Sorumluluğun haksız fiile mi yoksa sözleşmeye mi dayandığı, özellikle zamanaşımı süresinin hesaplanması, ispat yükünün kime düştüğü ve bir de yardımcı şahısların verdiği zararlarda ifa yardımcısı mı yoksa istihdam edilen mi oldukları yönünden -farklı hükümlerin uygulanması nedeniyle- önem kazanmaktadır. Yukarıda belirttiğimiz gibi, zamanaşımı ve ispat yükü SPK da özel olarak düzenlenmiş, yardımcı şahısların sorumluluğu ile ilgili olarak da m.10/2 ve 32/2 hükümlerinde bağımsız denetim, derecelendirme ve değerleme kuruluşları gibi hazırladıkları raporlarla izahnameye katkı sağlayan kuruluşların bu raporların içeriğinde yer alan bilgilerden bu Kanun hükümleri çerçevesinde yatırımcıya karşı doğrudan doğruya sorumlu oldukları belirtilmiştir. Bu kuruluşlar dışında izahnamenin hazırlanmasında rol alan ihraççının çalışanlarının (muhasebe ve diğer departmanlarında görev alan kişiler gibi) ise ifa yardımcısı mı yoksa istihdam edilen mi olduklarının, ihraççının yatırımcıya karşı mutlak ve kusura dayanmayan sorumluluğu karşısında, pratik bir önemi yoktur. 44  TTK da düzenlenen anonim ortaklık yönetim kurulu üyelerinin sorumluluğu hakkında da aynı tartışmanın pratik bir öneminin kalmadığı hakkında bkz. Necla AKDAĞ GÜNEY, Anonim Şirket Yönetim Kurulu Üyelerinin Hukuki Sorumluluğu, Vedat Kitapçılık, İstanbul, 2008, s. 80. Gazi Üniversitesi Hukuk Fakültesi Dergisi C. XX, Y. 2016, Sa. 1 207Türk Hukukunda İzahnameden Doğan Hukuki Sorumluluğun Esasları Ayrıca,  kusur  sorumluluğunun  söz  konusu  olduğu  hallerde,  zarara birlikte neden olan kişilerin dış ilişkide davacıya karşı ne kapsamda sorumlu olacağı  esasına  göre,  müteselsil  sorumluluk-farklılaştırılmış  müteselsil sorumluluk ayrımı da söz konusudur. Ancak hemen vurgulamak gerekir ki, sorumluluğun müteselsil ya da farklılaştırılmış müteselsil mahiyette olması, sorumluluğun  niteliğinden  ziyade,  kapsamını  belirleyen  bir  ayrımdır.  Bu bağlamda,  Kanun un  10.maddesi  ihraççı  dışındaki  sorumlular  hakkında farklılaştırılmış  müteselsil  sorumluluk  öngörürken,  32.  madde  ise  tüm sorumlular arasında müteselsil sorumluluk bulunduğundan söz etmektedir. Bu iki sorumluluk türü arasındaki farklara aşağıda ayrıca değinilecektir. 2. İhraççının sorumluluğu İhraca konu sermaye piyasası aracını satın alan yatırımcı ile ihraççı arasında bir sözleşme ilişkisi olduğu açıktır. Bu çerçevede, izahnamedeki bilgilere  güvenerek  alım  yapan  yatırımcının  uğradığı  zararın,  sözleşme öncesinde  sözleşme  taraﬂ arından  birinin  sözleşme  konusu  hakkında diğerine verdiği bilgilerin doğru olmamasından kaynaklanan zarar olarak değerlendirilmesi mümkündür. Buna göre ihraççının sorumluluğu, tipik bir sözleşme öncesi görüşmelerden doğan sorumluluk (culpa in contrahendo) olarak nitelendirilebilir 47. Öte yandan, ihraççının izahnamede yer alan bilgilerin yanlış, yanıltıcı veya eksik olmasında kusuru bulunmadığını ileri sürerek sorumluluktan kurtulma imkanı olmadığını görüyoruz. Bu bakımdan, ihraççının sorumluluğunun bir 45  Satın alınan sermaye piyasası aracının türüne (pay ya da borçlanma aracı olmasına) göre kurulan ilişki bir ortaklık ya da alacaklılık ilişkisi mahiyeti kazanır. 46  Sözleşme görüşmelerinden doğan sorumluluk, doktrinde ana hatları ile, sözleşmenin kurulmasından önceki safhada görüşmecilerden birinin veya yardımcılarının, diğer görüşmeciye veya onun koruma alanında bulunan kişilere, aralarında dürüstlük kuralına dayalı olarak kurulmuş bulunan güven ilişkisine aykırı davranarak vermiş olduğu zarardan doğan sorumluluk olarak tanımlanmaktadır (Fikret EREN, Borçlar Hukuku Genel Hükümler, 9.Bası, Beta Yayıncılık, İstanbul, 2006, s. 1083. Diğer tanımlar için bkz. Kemal OĞUZMAN / Turgut ÖZ, Borçlar Hukuku Genel Hükümler C.I, 11.Bası, Vedat Kitapçılık, İstanbul, 2013, s. 488; Selahattin Sulhi TEKİNAY / Sermet AKMAN / Haluk BURCUOĞLU / Atilla ALTOP, Borçlar Hukuku Genel Hükümler, C.2, Beşinci Bası, Filiz Kitabevi, İstanbul, 1985, s. 1306 vd).   Diğer taraftan culpa in contrahendo sorumluluğunun Türk hukukunda, Almanya, İsviçre ve Fransa hukuk sistemlerinde olduğu gibi, genel bir kanun maddesiyle düzenlenmeyip, kanunda yer alan bazı sorumluluk hükümlerinin temelini oluşturduğu hakkında bkz. DEMİRCİOĞLU, s. 72 vd; YALMAN, s. 20. 47  Aynı görüşte İNCEOĞLU, s. 132 (Yazar, Alman hukukunda da izahname sorumluluğunun culpa in contrahendo sorumluluğunun geliştirilmiş hali olduğunun kabul edildiğini belirtmektedir, bkz. dn.211); KOCA, s. 26. 208 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN kusursuz sorumluluk hali olduğu nitelemesi de yapılabilir. Kanımızca, TTK m.557 hükmünden esinlenerek yeni Kanun a dahil edilen farklılaştırılmış teselsülün sadece ihraççı dışındaki sorumlular hakkında öngörülmüş olması da  bu  fikri  doğrulamaktadır.  Nitekim,  tüzel  kişilerin  organlarının  haksız fiillerinden sorumluluğunun (MK 50/2, TTK 371/5), kurtuluş beyyinesi dahi getirilmesi mümkün olmayan bir kusursuz sorumluluk hali olduğu doktrinde ifade edilmektedir. Bilindiği gibi, modern hukuk sistemlerinde sorumluluğun temelini kusur ilkesi oluşturmaktadır. Ancak kusur ilkesinin mutlak olarak uygulanması ve kusur bulunmayan hallerde zararın zarar gören üzerinde bırakılmasının meydana getirdiği adalet ve hakkaniyete uymayan sonuçlar, belli hallerde kusur olmadan da sorumluluğun kabul edilmesi düşüncesini doğurmuş ve zaman içinde bu düşünce yaygınlaşmıştır. Artık günümüzde, zararın doğmasında doğrudan doğruya bir kusuru bulunmasa dahi, zararı karşılaması denkleştirici adaletin bir gereği olarak görülen kimselere sorumluluk yükletilmesi fikri modern hukuk sistemlerinde bir gereklilik olarak kabul edilmekte ve kusursuz sorumluluk halleri kanun seviyesinde düzenlenmektedir. İşte yetkililerin kusuruyla izahnamede yanıltıcı bilgi verilmesinden doğan zarardan ihraççının tüzel  kişiliğinin  kusursuz  sorumlu  kılınması  da,  bu  gerekliliğin  sermaye piyasasında ortaya çıktığı hallerden biri olarak değerlendirilebilir. Buna göre, sorumluluğu objektif olarak var kabul edilen ihraççı, gerçeğe aykırı bilgilerin yetkili kişiler eliyle hazırlandığını, bir zarar doğmuşsa onların kusuruyla doğduğunu ve onlardan tazmin edilmesi gerektiğini ileri sürememektedir. Sebep sorumluluğu ya da objektif sorumluluk olarak da adlandırılan kusursuz sorumluluk hallerinde hakkaniyet, yarar görenin zarara da katlanması, tehlike yaratmanın sorumluluğu, hakimiyet alanı altındaki kişilerin fiillerinden sorumluluk ve özen borcu gibi düşünceler sorumluluğun kabul edilmesinin altında yatan gerekçeler olarak gösterilmektedir. İhraççının izahnameden doğan sorumluluğunda da benzer şekilde hakkaniyet, yarar görenin zarara 48  AYOĞLU, s. 642. 49  Farklılaştırılmış teselsül hakkında daha ayrıntılı bilgi için bkz. aşağıda Bölüm IV/D-2. 50  Ersin ÇAMOĞLU, Anonim Ortaklık Yönetim Kurulu Üyelerinin Hukuki Sorumluluğu, Vedat Kitapçılık, İstanbul, 2007, s. 41; TANDOĞAN, s. 125. 51  EREN, s. 447 vd. 52  EREN, s. 462; TANDOĞAN, s. 89 vd. 53  Süleyman YILMAZ, Türk Borçlar Kanunu Tasarısında Sebep Sorumluluklarına İlişkin Yeni Hükümler, AÜHFD, C.59, S.3, 2010, s. 554 vd.  Gazi Üniversitesi Hukuk Fakültesi Dergisi C. XX, Y. 2016, Sa. 1 209Türk Hukukunda İzahnameden Doğan Hukuki Sorumluluğun Esasları katlanması ve/veya özen borcu gerekçelerine dayanılabilir. Bunun dışında, tüm sermaye piyasası düzenlemelerinin temel amacı olan yatırımcıların ve piyasaya olan güvenin korunması ile etkin denetimin sağlanması da ihraççının kusursuz sorumlu kabul edilmesinde genel birer gerekçe olarak zikredilebilir. 3. İhraççı dışındakilerin sorumluluğu İhraççı  dışındaki  kişilere  yükletilen  sorumluluk  -hepsini  kapsayan genel bir niteleme tespiti olarak- tali nitelikte kusur sorumluluğudur. Bu çerçevede,  sorumlulara,  ancak  kusurlarına  ve  durumun  gereklerine  göre zarar kendilerine yükletilebildiği ölçüde ve ancak zararın ihraççıdan tazmin edilemediği hallerde müracaat edilebilir. Öte yandan, tek tek sorumlulara baktığımızda, özellikle aracı kurum ve yönetim kurulu üyelerinin durumlarını daha yakından irdelemekte fayda vardır. Aracı kurum, satış işlemlerine aracılık etmesi nedeniyle, yatırımcı ile hukuki ilişkiye girmektedir. Aracı kurum aracılık işlemlerinde ortaklık nam ve hesabına hareket ediyorsa vekil, kendi namına ortaklık hesabına hareket ediyorsa komisyoncu gibidir. Hemen fark edileceği gibi, aracılık yüklenimi sözleşmesinin taraﬂ arı ihraççı ile aracı kurum olup, aracı kurumun sözleşmesel edim borçları ihraççıya karşıdır. Yatırımcı bu sözleşmenin tarafı değildir. Öte yandan, aracı kurumun ortaklık nam ve hesabına hareket ettiği hallerde, yatırımcı ile arasında sözleşme müzakerelerinin bulunduğu da söylenemez. Bu durumda aracı kurum yardımcı şahıs konumunda olup, yardımcı şahıslar kendi kusurlu davranışlarından haksız fiil hükümlerine göre sorumlu olurlar. Aracı kurumun kendi namına ortaklık hesabına hareket ettiği hallerde ise, sorumluluklarının ihraççıda olduğu gibi bir culpa in contrahendo sorumluluğu olduğu ileri sürülebilir.  Şunu belirtmek gerekir ki, aracı kurumların halka arza aracılık faaliyetleri kendine özgü kurallarla düzenlenmiş özel bir faaliyettir. Gerçekten de aracı kurumun halka arz dokümanlarının hazırlanmasında etkin bir rolü vardır. Bu 54  Bkz. Çağlar MANAVGAT, Sermaye Piyasasında Aracı Kurumlar, BTHAE, Ankara, 1991, s. 84 vd. 55  Bu bağlamda yatırımcının, aracılık yüklenimi sözleşmesinin gereği gibi ifa edilmemesi nedeniyle TBK 112 vd. hükümlerine müracaat etme imkanı yoktur. 56  İNCEOĞLU, s. 132. 57  İNCEOĞLU, bu fikrin ileri sürülebileceğini, ancak kendisinin buna katılmadığını, görüşünün sorumluluğun kaynağının kanun olduğu, haksız fiillere ilişkin hükümlerin ise kıyasen uygulanması gerektiği, ayrıca culpa in contrahendo ya da haksız fiil uyarınca aracı kurumun sorumlu tutulabildiği hallerde iki sorumluluğun birbiriyle yarışması yönünde olduğunu belirtmektedir (bkz. s. 132-133). 210 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN nedenle, aracı kurum, halka arzın tüm safhalarında, özellikle fiyatın doğru belirlenmesi ve ihraççı ile ilgili doğru bilgilendirme yapılması konusunda özen ve en iyi gayreti gösterme yükümlülüğü altındadır. Bu yükümlülüğün yerine getirilmemesi, söz konusu özen borcuna aykırılık olmanın yanında, doğrudan doğruya bir edim borcu altına girmediği yatırımcıya karşı da aracı kurumun haksız fiili niteliğindedir. Bu çerçevede aracı kurumun izahnamedeki bilgilerin eksik ya da yanlış olmasından yatırımcıya karşı sorumluluğunu, kanundan kaynaklanan, kendi mevzuatındaki  özen borcu ile desteklenen, kusura dayalı, karma bir sorumluluk olarak değerlendirmek kanımızca doğru olur. Yönetim kurulu üyeleri ile yatırımcı arasında ilk bakışta herhangi bir sözleşme  ilişkisi  bulunmadığı  düşünülebilir.  Bu  doğru  olmayıp,  yönetim kurulu ile ortaklık arasında kabul edilen vekalet veya hizmet akdi ilişkisi, ortaklık  sözleşmesi  uyarınca  dolaylı  olarak  ortakları  da  yönetim  kurulu üyeleri ile sözleşme ilişkisi içine sokmaktadır. Nitekim doktrinde, TTK daki anonim  ortaklık  yönetim  kurulu  üyelerinin  sorumluluğunun  sözleşmesel nitelik taşıdığı, bu çerçevede ortaklar ve şirket alacaklılarının da yönetim kurulu üyelerine karşı açacakları davalarda sözleşmeye aykırılık sebebine dayanabilecekleri belirtilmektedir. Aynı görüş ve gerekçenin, yönetim kurulu üyelerinin yatırımcılara karşı izahnameden doğan sorumluluk hakkında da geçerli olduğunu kabul etmek gerekir. Sonuç  olarak  sorumluluğun  niteliği  hakkında  aşağıdaki  nihai değerlendirmeleri yapabiliriz: İzahname sorumluluğu kanundan kaynaklanan bir  sorumluluktur.  Kanun da  sorumluların  kimler  olduğu,  ispat  yükü  ve 58  Bkz. III-37.1 sayılı Tebliğ, m.54. Aracı kurumların bu yükümlülüğü uygulamada due diligence olarak adlandırılmaktadır (Aracı kurumların halka arz işlemlerindeki fonksiyonlarına, özellikle uzmanlıkları ile sürece katkı sağlamaları hakkında bkz. AYOĞLU, s. 640). 59  Karma deyimini, tek başına haksız fiil ya da sözleşme değil, fakat ikisine ait unsurları da barındıran anlamında kullanıyoruz. 60  Son olarak garantörün konumu da özellik arz eder. Garantörün sorumluluğu garanti sözleşmesine dayanır ve garantörlük sözleşmesi bağımsız bir borç doğurur. Sorumluluk da sözleşmede kararlaştırılan şartın gerçekleşmesi ile kendiliğinden doğar. Kusura bakılmaz. 61  Reha POROY / Ünal TEKİNALP / Ersin ÇAMOĞLU, Ortaklıklar Hukuku I, Yeniden Yazılmış 13.Bası, Vedat Kitapçılık, İstanbul, 2014, s. 352.  62  ÇAMOĞLU (POROY/TEKİNALP), s. 390; Hasan PULAŞLI, Türk Ticaret Kanunu Tasarısına Göre Anonim Şirket Yönetim Kurulu Üyelerinin Özen Yükümlülüğü ve Müteselsil Sorumluluğu, BATİDER, C.XXV, S.1, Mart 2009, s. 36; AKDAĞ GÜNEY (2008), s. 81 vd. Ayrıca ÇAMOĞLU, 6762 sayılı eTTK da yönetim kurulu üyelerinin sorumluluğunu incelediği kitabında, 338. madde ile ilgili olarak Adliye Encümeni Mazbatasında, sorumluluğun kaynağının akdi olduğunun belirtildiğine işaret etmektedir [ÇAMOĞLU (2007), s. 15]. Aynı hususa eserinin bu dipnotta atıf yapılan bölümünde AKDAĞ GÜNEY de değinmektedir.  Gazi Üniversitesi Hukuk Fakültesi Dergisi C. XX, Y. 2016, Sa. 1 211Türk Hukukunda İzahnameden Doğan Hukuki Sorumluluğun Esasları zamanaşımı  hususi  mahiyette  düzenlenmiş  olup,  bu  meselelerde  genel hükümlere müracaat etme gereği yoktur. Bununla birlikte, sorumluluğun temelinin akde mi yoksa haksız fiile mi dayandığı konusunda, gerek ihraççının, gerek ihraççı vasıtasıyla ihraççının yönetim kurulu üyelerinin, gerek aracılık işlemleri nedeniyle aracı kurumun yatırımcı ile doğrudan ya da dolaylı olarak bir akdi ilişki içinde olduğunu görüyoruz. Bu çerçevede sorumluluğun akde aykırılığa dayandığı fikri ağırlık kazanmaktadır. Ayrıca, ilerde değineceğimiz gibi, ispat yükünün davalılar üzerinde bırakılmış olması da sorumluluğun akde dayandığı fikrini desteklemektedir. Şu kadar ki, izahnamede sunulan bilgilerin sözleşme akdedilmeden önce karşı tarafa sunulan bilgiler olması nedeniyle,  doğrudan  doğruya  sözleşmeye  aykırılığa  değil  de,  sözleşme görüşmelerinde  yaratılan  güvene  aykırı  hareketten  doğan  bir  sorumluluk (culpa in contrahendo) olduğu fikri kabul edilebilir görünmektedir. D. Sorumluluğun Kapsamı 1. Genel olarak Kanun un  10  ve  32.  maddelerinde  sorumluluk  yüklenen  kişiler arasındaki  sorumluluk  paylaşım  ilişkisi  birbirinden  farklı  düzenlenmiştir. Kamuyu  aydınlatma  belgelerinden  sorumluluğu  düzenleyen  m.32  f.1 hükmünde, sorumluluk yüklenen kişilerin müteselsilen sorumlu oldukları belirtilirken, Kanun un 10. maddesinde, kendisi de bir kamuyu aydınlatma belgesi  olan  izahnamede  yer  alan  yanlış,  yanıltıcı  ve  eksik  bilgilerden kaynaklanan zararlardan ihraççıların sorumlu olduğu, zararın ihraççıdan tazmin edilememesi veya edilemeyeceğinin açıkça belli olması halinde; halka arz edenler, ihraca aracılık eden lider aracı kurum, varsa garantör ve ihraççının yönetim kurulu üyelerinin kusurlarına ve durumun gereklerine göre zararlar kendilerine  yükletilebildiği  ölçüde  sorumlu  oldukları  belirtilmektedir.  Şu halde, 32. madde tüm sorumlular arasında müteselsil sorumluluğa yer verirken, 10. madde tali sorumluluk yüklenen kişiler arasında farklılaştırılmış teselsüle yer vermektedir. İzahnamenin de bir kamuyu aydınlatma belgesi olmasından 63  Maddede söz konusu kişilerden denmekte ise de, buradaki ifade ihraççıdan şeklinde anlaşılması gerekir. Çünkü zararın ihraççıdan tazmin edilememesi halinde, maddede belirtilen diğer tali sorumlulara müracaat edilebilecektir. İhraççının kastedildiği gayet açık olduğuna göre, madde lafzında söz konusu kişiler gibi çoğul bir ifade yerine, net bir şekilde ihraççı denmesi kanımızca daha beliğ olurdu. 64  KARAYALÇIN, farklılaştırılmış sınırlı müteselsil sorumluluk deyimini kullanmaktadır (bkz. Yaşar KARAYALÇIN, İsviçre Hukuku nda Müteselsil Sorumluluk Konusunda Tartışmalar ve Yasal Gelişmeler, Ünal Tekinalp e Armağan, C.II, Beta Yayıncılık, İstanbul, 2003, s. 670. 212 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN yola çıkarak, 32. maddedeki sorumluluğun izahnameyi de teşmil ettiği ve müteselsil  sorumluluğun  burada  da  cari  olduğu  ileri  sürülebilir. Aşağıda müteselsil sorumluluk ile farklılaştırılmış müteselsil sorumluluk arasındaki farka değinildikten sonra, hükümler arasındaki söz konusu farklılığın ne şekilde yorumlanması gerektiğine dair görüşümüze yer verilecektir. 2.  Müteselsil  sorumluluk  –  farklılaştırılmış  teselsül  ayrımı  ve hükümler arasındaki ilişki Müteselsil  sorumluluk,  borçlulardan  her  birinin,  alacaklıya  karşı borcun tamamından sorumlu olduğu, başka deyişle alacaklının borçlulardan her birine borcun tamamını tahsil için müracaat edebildiği, alacağın tamamı ya da bir kısmının borçlulardan biri tarafından ifa edilmesi durumunda, ifa edilen miktar kadar diğerlerinin de borçtan kurtulduğu bir birlikte sorumluluk hali olup, ancak sözleşmede kararlaştırılmışsa ya da kanunda öngörülmüşse söz konusu olabilir (TBK m.162/2, 163)65. Müteselsil sorumluluğun özelliği, zarara  birlikte  sebep  olan  borçluların,  zararın  doğmasındaki  kusurlarının dış  ilişkide  (alacaklıya  karşı)  dikkate  alınmayıp,  iç  ilişkide  (zararın paylaşılmasında birbirlerine karşı) ileri sürülebilmesidir. Nitekim bu husus haksız fiiller bakımından TBK m.61 hükmünden anlaşılmaktadır. 6762 sayılı eTTK döneminde yönetim kurulu üyelerinin 336. madde çerçevesindeki sorumluluğu da bir müteselsil sorumluluktu ve oluşan şirket zararı  için  yönetim  kurulu  üyelerinin  hepsine  bu  sorumluluk  hükümleri muvacehesinde müracaat edilebiliyordu. Zarara neden olan fiil bakımından kusurları farklı derecelerde olmasına karşın, yönetim kurulu üyelerinin her birinin  davacılara  karşı  zararın  tamamından  sorumlu  olmaları  sonucunu doğuran bu düzenleme, adil olmayan sonuçları nedeniyle doktrinde yoğun olarak eleştirilmiş ve mehaz İBK da 1991 yılında yapılan reform sırasında değiştirilerek  farklılaştırılmış  teselsül  esası  kabul  edilmiştir.  Yeni düzenlemeye göre birden çok kişinin aynı zararı tazminle yükümlü olmaları halinde, bunlardan her biri, kusuruna ve durumun gereklerine göre, zarar şahsen kendisine yükletilebildiği ölçüde, bu zarardan diğerleriyle birlikte müteselsilen sorumlu olur. Bunun anlamı, birlikte şirketi zarara uğrattıkları 65  Bu anlamda Kanun un 32. maddesi kanundan kaynaklanan bir müteselsil sorumluluk halidir. 66  İBK m.759 hükmünde yapılan değişiklik öncesindeki öğretide müteselsil sorumluluk konusunda yapılan tartışmalar ve bu tartışmaların anılan değişikliğe yansıması hakkında daha ayrıntılı bilgi için bkz. Mehmet HELVACI, Anonim Ortaklıkta Yönetim Kurulu Üyesinin Hukuki Sorumluluğunun Müteselsil Olmasının Anlamı ve İsviçre Borçlar Kanunu 759. Maddesi ile Getirilen Müteselsil Sorumluluğun Anlamının Tanıtılması, Prof. Dr. Hayri Domaniç e 80. Yaş Günü Armağanı, C.I, Beta Yayıncılık, İstanbul, 2001, s. 225 vd. Gazi Üniversitesi Hukuk Fakültesi Dergisi C. XX, Y. 2016, Sa. 1 213Türk Hukukunda İzahnameden Doğan Hukuki Sorumluluğun Esasları iddia edilen yönetim kurulu üyelerine karşı açılan sorumluluk davasında, üyelerden her birinin, dış ilişki bakımından, zararın tamamından sorumlu olmayıp,  somut  olaydaki  şahsi  durum  ve  kusurlarının  derecesini  ileri sürerek, zararın buna göre paylaştırılmasını talep etme haklarının olmasıdır. Farklılaştırılmış teselsül, alacaklının borçlulardan tatmin menfaatini ortadan kaldırmamakta,  ancak  borçlunun,  borcun  doğumundaki  etkisini  dikkate almak  suretiyle  hafiﬂ etmektedir.  Şunu  belirtmek  gerekir  ki,  İsviçre de farklılaştırılmış  teselsül  düzenlemesi  yürürlüğe  girdikten  sonra  Federal Mahkeme  uygulamasında  fazla  bir  değişiklik  olmadığına,  Mahkeme nin kusur derecesini dikkate almak suretiyle sorumlulukta indirime gittiğine pek rastlanmadığına da doktrinde işaret edilmektedir. Yönetim  kurulu  üyelerinin  eTTK  m.336  hükmünde  düzenlenen müteselsil  sorumluluğuna  getirilen  eleştiriler  ve  hükmün  adil  olmayan sonuçları nedeniyle, mehaz ülke kanununda benimsenen çözüm, yeni ticaret kanunumuzun  hazırlanması  sürecinde  aynen  dikkate  alınmış  ve  anonim ortaklık yönetim kurulu üyelerinin sorumluluğunda farklılaştırılmış teselsül esası 6102 sayılı Kanun la birlikte ülkemizde de kabul edilmiştir (bkz. TTK m.557/1). SPK m.10 hükmü düzenlenirken, 6102 sayılı TTK da yönetim kurulu üyelerinin  sorumluluğu  bakımından  kabul  edilen  farklılaştırılmış  teselsül düzenlemesinden esinlenildiği, birebir aynı düzenlemeye yer verilmesinden anlaşıldığı gibi, hükmün gerekçesinde de TTK nın 557. madde hükmüne paralel  bir  uygulamanın  benimsendiği  açıkça  belirtilmiştir.  İzahname sorumluluğu bakımından 10. maddede farklılaştırılmış teselsülü benimseyen kanun  koyucu,  kamuyu  aydınlatma  belgelerinden  sorumlulukta  bu  esası kabul etmeyip, sorumluların müteselsil sorumlu olmasını istemiştir. Madde 32 nin  gerekçesine  bakıldığında,  izahname  ve  diğer  kamuyu  aydınlatma belgelerinden sorumlu olanlar ile bu sorumluluğa ilişkin tazminat haklarının ve illiyet bağının çok daha detaylı bir şekilde belirlenmesinin amaçlandığı, 67  Necla AKDAĞ GÜNEY, Bankalar Kanunu na Göre Yönetim Kurulu Üyelerinin Verdikleri Zararla Sınırlı Şahsi Sorumluluklarının İsviçre Borçlar Kanunu Art.759 da Yer Alan Farklılaştırılmış Teselsül Düzenlemesi ile Karşılaştırılması, Prof.Dr. Hüseyin Ülgen e Armağan, C.II, Vedat Kitapçılık, İstanbul, 2007, s. 1213. 68  Kürşat GÖKTÜRK / Mehmet Çelebi CAN, Farklılaştırılmış Teselsülün -Özellikle- Dış İlişki Bakımından Anlamı ve Bankacılık Kanununun Şahsi İﬂ as Sorumluluğu İle Karşılaştırılması, İÜHFD, C.3, S.2, 2011, s. 249. 69  GÖKTÜRK/CAN, s. 252; Ali Haydar YAĞCIOĞLU, Haksız Fiil Sebebiyle Aynı Zarardan Birden Fazla Kimsenin Müteselsil Sorumluluğu, Adalet Yayınevi, Ankara, 2014, s. 149, dn.265. 214 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN maddede genel olarak yanlış, yanıltıcı veya eksik bilgilerin yer aldığı kamuyu aydınlatma belgelerine dayanarak işlem yapan yatırımcıların tazminat hakları ile  sorumluların  kurtuluş  karinelerinin  düzenlendiği,  kamuyu  aydınlatma belgelerinden sorumlu olanların belgeleri imzalayanlar şeklinde belirli bir hale getirildiği, yeni düzenleme ile kamuyu aydınlatma belgelerine dayanılarak yapılan işlemlerden kaynaklanan tazminat talepleri için genel hükümlere müracaat etmesi gerekliliğinin ortadan kaldırıldığı, bunun yatırımcı güveninin oluşturulması ve yatırımcıların korunması açısından önemli bir yaklaşım olduğu  belirtilmiştir.  Görüldüğü  gibi,  32.  maddenin  gerekçesinde  10. maddenin aksine müteselsil sorumluluk ilişkisine dair bir vurgulamaya yer verilmemiştir. Sorumlular arasındaki sorumluluk paylaşım ilişkisine dair 10. ve 32. madde arasındaki bu farklılık, dış ilişki bakımından sorumluluk kapsamını belirlemede etkili olduğundan önemlidir. Müteselsil sorumlulukta sorumlular davacıya karşı dış ilişkide zararın tamamından sorumlu iken, farklılaştırılmış teselsülde  birlikte  zarar  verenlerin  her  birinin  zararın  doğumundaki kusuruna bakılır ve bunlar dış ilişkide davacıya karşı kusurları oranında sorumlu olurlar. Buna göre,  açılacak bir davada davalıların davacılara karşı sorumluluk  miktarlarını  belirlerken  hakimin  hangi  hükmü  uygulayacağı sorusu cevaplandırılmalıdır. Yukarıda değindiğimiz madde gerekçelerinden, en azından 10. madde için kanun koyucunun iradesini net bir şekilde anlamak mümkündür. Buna göre,  kanun  koyucu  bilinçli  bir  tercih  olarak,  10.  maddede  teselsülün farklılaştırılmasını istemiştir. Kanun koyucunun bilinçli iradesi yanında, izahnamenin hususi mahiyeti de dikkate alınmak lazımdır. Gerçekten, halka arzda üstlendiği özel fonksiyon ve bu bağlamda içeriği, hazırlanması, ilanı 70  Birlikte zarar kavramın nasıl anlaşılması gerektiği ve zararın ne şekilde paylaştırılacağı konusundaki açıklamalar için bkz. TTK m.557 gerekçesi. 71  Kamuoyu görüşüne sunulan ilk kanun taslağında, izahnameden sorumlu kişilerin sorumluluğu müteselsil sorumluluk olarak düzenlenmişti (bkz. Taslak m.10). Taslaktaki bu hüküm kanunlaşma esnasında değişmiş ve mevcut halini almıştır. Anılan taslak metni için bkz.http://www.spk.gov.tr/displayfile.aspx?pageid=859  &action=displayfile&fn=859. pdf&submenuheader=null. 72  Şu halde, ihraççının yanında, fakat ihraççıdan sonra gelmek üzere sorumluluk yükletilen kişiler, izahnamede verilen bilgilerin yanlış, yanıltıcı ve eksik olmasından -dış ilişkide- kusurları ölçüsünde sorumlu olacaklardır. Farklılaştırılmış teselsül tali sorumlular arasındadır. Buna göre, ihraççının sorumluluğu her durumda birinci derece devam etmekte, davacı zararını ihraççıdan tazmin edemediği ölçüde müracaat ettiği tali sorumlular, davacıya karşı kusurları ölçüsünde sorumlu olacaklardır. Gazi Üniversitesi Hukuk Fakültesi Dergisi C. XX, Y. 2016, Sa. 1 215Türk Hukukunda İzahnameden Doğan Hukuki Sorumluluğun Esasları vs. hususların özel usullere tabi kılındığı izahnamenin kamuyu aydınlatma belgelerinin  özel  bir  çeşidi  olduğu  kabul  edilmelidir.  Bu  çerçevede, izahnameden sorumluluğu özel olarak düzenleyen 10. madde hükmünün, kamuyu  aydınlatma  hükümlerinden  sorumluluğu  düzenleyen  32.  madde hükmüne nazaran özel hüküm niteliğinde olduğunu kabul etmek gerekir. Sonuç olarak, hükümler arasında genel hüküm – özel hüküm ilişkisi var olup, izahname söz konusu olduğunda m.10, izahname dışındaki kamuyu aydınlatma belgelerinde ise m.32 uygulama alanı bulur. Bu çerçevede, iki hüküm arasında çelişki bulunduğu ve bu konuda davacı açısından hakların yarışmasının söz konusu olduğu, bu nedenle davacının istediği hükme müracaat edebileceğini  savunan  görüşü,  yukarıdaki  açıklamalarımız  çerçevesinde, doğru kabul etmek mümkün değildir. Hakim, davalılar arasındaki teselsülün farklılaştırılmasını  isteyen  ve  bu  yönde  özel  düzenleme  getiren  kanun koyucunun  iradesini  dikkate  almak  ve  10.  madde  hükmünü  uygulamak zorundadır.  Nitekim  genel  hükümle  özel  hükmün  karşılaştığı  durumda, hakların yarışmasından söz edilmeyip, özel hükmün uygulanmasının söz konusu olacağı Yargıtay ın 4.6.1958 tarih ve 15/6 sayılı İçtihatları Birleştirme Kararında da vurgulanmıştır. Öte yandan, şu hususa açıklık getirmek gerekir ki, 10. madde ile 32. madde  arasındaki  genel  hüküm-özel  hüküm  ilişkisi  sadece  sorumluluk süjelerinin dış ilişkide sorumluluk paylaşımları hakkında olup, 32.maddenin 4, 5 ve 6. fıkralarında yer alan düzenlemelerin izahname sorumluluğunda da uygulama alanı bulacağında tereddüt etmemek gerekir. 73  Aynı görüşte ÇETİN/TÖREMİŞ/CANTİMUR, s. 43. 74  Başka bir anlatımla, pay alım tekliﬂ erinde hazırlanan bilgi formu, özel durum açıklaması, birleşme ve bölünme işlemlerinde hazırlanacak duyuru metinleri, borsada işlem görme duyurusu ve finansal raporlar gibi (maddede geçen gibi ifadesi nedeniyle, belirtilen örneklerin tahdidi olmadığı söylenebilir. Nitekim bu hususa gerekçede de değinilmiştir) kamuyu aydınlatma belgelerini imzalayanlar, belgelerde yer alan bilgilerin yanlış, yanıltıcı veya eksik olmasından kaynaklanan zarardan müteselsilen sorumlu olacaktır. 75  Bkz. İbrahim HASELÇİN, İzahname sorumluluğu çelişkili (26.12.2012 tarihli Habertürk  gazetesi nde  çıkan  köşe  yazısı),  http://www.bloomberght.com/ht-yazarlar/ibrahimhaselcin/1274186-izahname-sorumlulugu-celiskili. 76  Benzer bir tartışmada, İBK da yapılan değişiklik sırasında, hakime hafif kusurlu kimselerin sorumluluğunda indirim yapabilme yetkisinin verilmesi önerisine karşı, kanun koyucunun açıkça farklılaştırılmış teselsül hükmü getirme iradesi ile hareket ettiği, bu nedenle hükmü bu şekilde düzenlediği belirtilmiştir (HELVACI, s. 229). 77  Mustafa Reşit KARAHASAN, Sorumluluk Hukuku, Beta Yayıncılık, İstanbul, 1996, s. 66. 216 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN E. Sorumlulukla İlgili Diğer Meseleler 1. Kusurun ispatı ve kurtuluş kanıtı Kanun da kamuyu aydınlatma belgelerinden sorumlulukta sorumlular için kusur karinesi getirilmiştir. Buna göre, kamuyu aydınlatma belgelerinde yer  alan  bilgilerin  yanlış,  yanıltıcı  veya  eksik  olması  konusunda  bilgi sahibi  olmadığını  ve  bu  bilgi  eksikliğinin  kast  veya  ağır  ihmallerinden kaynaklanmadığını  ispatlayan  kişiler  sorumlu  olmaz  (m.36/3).  Bu düzenlemeden, kanun koyucunun sorumlular bakımından kusurun varlığını karine olarak kabul ettiğini anlıyoruz. Buradaki karine aksi ispatlanabilir bir karinedir. Buna göre, davalılar açıklanan bilgilerin yanlış, yanıltıcı veya eksik olmasından bilgileri olmadığını ve bu bilgi eksikliğinin kendi kusurlarından kaynaklanmadığını  ispatlayarak  sorumluluktan  kurtulabilirler.  Şu  halde sorumluluk davasında ispat yükü davalılar üzerinde bırakılmıştır. Öncelikle,  buradaki  sorumluluktan  kurtulma  imkanı  ihraççıyı kapsamamaktadır.  Çünkü  ihraççının  kamuyu  aydınlatma  belgelerinden biri olan izahnameden sorumluluğu Kanun un 10. maddesinde özel olarak düzenlenmiş olup, buna göre ihraççının sorumluluğu kusura dayanmamaktadır. Başka deyişle, ihraççının, kusuru bulunmadığını ileri sürerek sorumluluktan kurtulması  mümkün  değildir. Ayrıca,  10.  maddede  herhangi  bir  kurtuluş kanıtına  yer  verilmediğini  de  unutmamak  gerekir.  Şu  halde  kusursuz olduklarını  ispatlayarak  sorumluluktan  kurtulma  imkanı  sadece  ihraççı dışındaki sorumlular için söz konusudur. İkinci  olarak,  ispat  yükünün  davalılar  üzerinde  bırakılmış  olması, anonim ortaklık yönetim kurulu üyelerinin sorumluluğu bakımından TTK nın benimsediği sistemden farklıdır. Şöyle ki, 6335 sayılı Kanun la değişik TTK m.553/1 hükmü uyarınca, kurucular, yönetim kurulu üyeleri, yöneticiler ve tasfiye memurları, kanundan ve esas sözleşmeden doğan yükümlülüklerini kusurlarıyla ihlal ettikleri takdirde, hem şirkete hem pay sahiplerine hem de şirket alacaklılarına karşı verdikleri zarardan sorumludurlar. Bu hüküm muvacehesinde, yönetim kurulunun kusurlu olduğunu davacının ispatlaması 78  Benzer bir düzenleme, anonim ortaklıklarda yönetim kurulu üyelerinin sorumluluğuna ilişkin eTTK nın 338. maddesinde de vardı. ÇAMOĞLU, anılan düzenlemedeki sorumluluktan kurtuluş imkanının, kusursuz sorumluluk hallerinin bazılarındaki kurtuluş beyyinesi değil, bir kusursuzluk beyyinesi olduğunu belirtmektedir [ÇAMOĞLU (2007), s. 15]. 79  Mücerret kusursuzluğunu ispat ederek sorumluluktan kurtulma ancak kusurlu sorumluluk hallerinde söz konusu olabilir [ÇAMOĞLU (2007), s. 15]. Gazi Üniversitesi Hukuk Fakültesi Dergisi C. XX, Y. 2016, Sa. 1 217Türk Hukukunda İzahnameden Doğan Hukuki Sorumluluğun Esasları gerekmektedir. SPK da ise izahnamenin de dahil olduğu kamuyu aydınlatma belgelerinden sorumlulukta eTTK m.338 hükmüne benzer bir kusur karinesine yer verilmiştir. Bu aksi ispat edilebilen bir karine olup, buna göre, kamuyu aydınlatma belgesinde (izahnamede) yer alan bilgilerin yanlış, yanıltıcı ya da eksik olmasında kusurlu olduğu karine olarak kabul edilen sorumlular (aynı maddenin 1.fıkrası uyarınca izahnameyi imzalayanlar), belgede yer alan bilgilerin yanlış, yanıltıcı veya eksik olması konusunda bilgi sahibi olmadığını ve bu bilgi eksikliğinin kast veya ağır ihmallerinden kaynaklanmadığını ispatladıkları takdirde sorumlu olmazlar. Şu halde, sorumluluk yöneltilen kimsenin  hakkındaki  karineyi  çürütmek  için  iki  hususu  ispat  etmesi istenmektedir. Birincisi ilgili bilginin yanlış, yanıltıcı veya eksik olmasından haberi olmadığı (konu hakkında bilgi sahibi olmadığı), ikincisi ise söz konusu bilgi eksikliğinin kendisinin kast veya ağır ihmalinden kaynaklanmadığıdır. İspat yükünün davalılar üzerinde bırakılması yatırımcıların korunması bakımından  yerindedir.  Gerçekten  de  sermaye  piyasasında  tasarruﬂ arını değerlendiren finansal okur-yazarlık düzeyi birbirinden farklı pek çok kişi vardır. Hatta bunlar arasında, değil izahnamede açıklanan bilgi ve belgeleri anlayıp yorumlama, genel olarak piyasanın işleyişi hakkında dahi hiçbir bilgisi bulunmayan kişiler bulunabilir. Bu çerçevede, izahnamede açıklanan bilgilerdeki eksiklik ya da yanlışlığın yöneticilerin ve izahnamede imzası bulunan diğer kişilerin kusuru ile meydana geldiğinin ispatının yatırımcılardan beklenmesi,  realiteye  uymayan,  yatırımcıları  ağır  külfet  altına  sokacak 80  TTK nın anılan maddesinin 6335 sayılı Kanun la yapılan değişiklikten önceki halinde, kusurlarının bulunmadığını ispatlamadıkça ibaresi yer alıyor ve bu çerçevede yönetim kurulu üyelerinin kusurlu oldukları karine olarak kabul eden eTTK daki sistem (bkz. m.338) yeni TKK da da devam ettirilmiş oluyordu. ETTK nın yönetim kurulu üyelerinin sorumluluğuna ilişkin benimsediği sistemin bütününe, hususan müteselsil sorumluluğun getirdiği ağır sorumluluk yüküne yöneltilen eleştiriler kanunun yapımı sırasında dikkate alınırken, kusur karinesi ve ispat yükü bakımından eski sistemle aynı esasın benimsenmesi tartışma ve itirazlara neden olmuştur. Konuyla ilgili, özellikle ortaklıklar cephesinden gelen eleştiri ve girişimler sonucunda, kanunun yürürlüğe girmesinden kısa bir süre sonra değişikliğe gidilerek, 6335 sayılı Kanunla maddedeki kusurlarının bulunmadığını ispatlamadıkça ibaresi kaldırılıp, yerine kusurlarıyla ibaresi eklenmiştir. Bu suretle ispat yükü davacıya çevrilmiştir. 81  Önce de değindiğimiz gibi, II-5.1 sayılı Tebliğ in 7/4 maddesi uyarınca,  ihraççı ve varsa halka arz eden ile yetkili aracı kuruluş izahnameyi imzalamakla yükümlü kılınmıştır. Şu halde karine olarak kusurlu oldukları kabul edilen kimselerin, ihraççının ve aracı kuruluşun izahnameye imza atan yetkilileri olduğu söylenebilir. Bu çerçevede anılan kişilerin açılan bir davada sorumluluktan kurtulabilmeleri için, kusurlarının bulunmadığını ispatlamaları gerekir.  82  Madde hükmünde açıkça ağır ihmal denmesi nedeniyle, hafif ihmalin maddenin uygulama alanı dışında olduğu şeklinde yorumlanmalıdır. 218 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN bir  düzenleme  olurdu.  Halbuki,  gerek  açıklanan  bilginin  arka  planına (backround una) gerek şirketin iç işleyişi hakkındaki tüm hususlara vakıf olmaları nedeniyle, ispat yükünün izahnameye imza koyan şirket ve aracı kurum yetkilileri üzerlerinde bırakılması adil ve yerinde bir tercihtir. Bununla  birlikte,  eTTK da  kusur  karinesi  ve  ispat  yüküne  ispat kuralları yönünden getirilen eleştiriler burada da ileri sürülebilir. Örneğin, kusursuzluğun  ispatının  istenmesinin,  yokluğun  ispatının  istenemeyeceği kuralı ile çeliştiği gibi. Gerçekten düşünüldüğünde bir konu hakkında bilgi sahibi olunmadığının ispatı nasıl mümkün olabilir? Olamaz, daha doğrusu böyle bir ispat istenemez. Bu, ancak ileri sürülebilir, aksini iddia eden ise buna dair kanıtları varsa bunları gösterebilir. ÇAMOĞLU, yönetim kurulu üyelerinin sorumluluğu ile ilgili bu çelişkinin, aslında yöneticilerin gerekli özeni  gösterdiklerinin  ispatının  istendiği  gerekçesiyle  aşılabileceğini belirtmektedir. Bu noktada hemen -SPK düzenlemesindeki- sorumluluktan kurtulmak için aranan ikinci ispat koşulu, yani bilgi eksikliğinin (izahnamedeki bilginin  yanlış,  yanıltıcı  ya  da  eksik  olduğunu  bilmemenin)  kendi  kast ya  da  ihmalinden  kaynaklanmadığının    ispatı  koşulu  akla  gelmektedir. Az önce belirttiğimiz, yönetim kurulu üyelerinin aslında özen borçlarını yerine getirdiklerinin ispatının istendiği görüşüne paralel olarak, izahname sorumluluğunda  da  aslında  sorumluluk  süjesinden  beklenenin,  açıklanan bilginin doğruluğunu teyit için gerekli özeni gösterdiklerini ispat etmeleri olduğu söylenebilir. Kanımızca, yönetim kurulu üyelerinin özen borçlarına dair  genel  hükümlerdeki  kurallar  ile  bunların  yorumlanması  konusunda ileri sürülen bilimsel görüşler kıyasen izahname sorumluluğunda da dikkate alınabilir ve uygulanabilir. Öte yandan şu hususa da değinelim ki, farklılaştırılmış teselsül uyarınca, sorumlu olunan tazminat değerinin farklılaştırılması yolunda ileri sürülen 83  Aynı görüşte ÇETİN/TÖREMİŞ/CANTİMUR, s. 42. 84  Bkz. Ersin ÇAMOĞLU, Sorumluluk Hukukunun Evrensel İlkeleri Işığında Yeni Türk Ticaret Kanun unda Anonim Ortaklık Yönetim Kurulu Üyelerinin Hukuki Sorumluluğu, Prof. Dr. Şener Akyol a Armağan, Filiz Kitabevi, İstanbul, 2011, s. 412. 85  ÇAMOĞLU (2011), s. 412-413. 86  Söz konusu kural ve görüşleri kısaca özetlemek gerekirse; davacı, zarar doğuran işlemlerde yönetim kurulu üyesine kusur atfedilmesinin mümkün olduğunu kanıtladığı takdirde, yönetim kurulu üyesi bu işlemlerde kendisinden beklenen özeni gösterdiğini ispat ederek sorumluluktan kurtulabilir [ÇAMOĞLU (POROY/TEKİNALP), s. 389]. Yeni TTK da yönetim kurulunun özen borcu hakkında, eTTK daki basiretli iş adamı gibi davranma ölçüsü terkedilerek, gerçekçi ve çağdaş bir yaklaşım olan tedbirli bir yöneticiden beklenen özen borcu (business judgement rule) esas alınmıştır (TTK m.369/1). Ayrıca m.553/3 hükmü ile özen borcunun sınırı çizilmiştir. (PULAŞLI nın bu hükme dair eleştirileri için bkz. s. 40-42). Gazi Üniversitesi Hukuk Fakültesi Dergisi C. XX, Y. 2016, Sa. 1 219Türk Hukukunda İzahnameden Doğan Hukuki Sorumluluğun Esasları kişisel savunma sebeplerini ispat yükü de, yine bunları ileri süren borçlunun üzerindedir. 2. Zamanaşımı Kanun un 32/6 maddesi uyarınca, kamuyu aydınlatma belgelerinden doğan tazminat talebi, zararın meydana geldiği tarihten itibaren altı ay içinde zamanaşımına uğrar. Görüldüğü gibi kanun koyucu zamanaşımı süresini genel hükümlere göre oldukça kısa tutmuştur. Bunun nedeni, gerekçede, finansal piyasalarda tepkilerin çabukluğu ve işlemlerin mevcut bilgiler çerçevesinde kısa sürede yapılması gerekliliği ile bağlantılı olarak yatırımcının korunması ile bilgiden doğan sorumluluk arasında denge kurulmak istenmesi olarak açıklanmıştır. 3. İhraççıdan tazmin edilememe koşulu Zararın ihraççıdan tazmin edilememesi ya da tazmin edilemeyeceğinin açıkça belli olması koşulunu açmakta yarar vardır. Madde lafzında açıkça belli olması ifadesinin yer alması, kanun koyucunun burada belli bir ölçüde kesinlik aradığını göstermektedir. Bu noktada hemen, aranan şartın ihraççıya karşı yapılan takibin semeresiz kalması olduğu düşünülebilir. Burada yorum bakımından yine kanunun ratio legis ini gözetmek gerektiği kanısındayız. Kanun un  genel  ruhu  itibariyle  hep  yatırımcıların  korunması  amacı  ön planda tutulduğuna göre, bu düzenlemede de, ihraççı dışındaki sorumlulara yönelmek için, ihraççıya karşı yapılan takibin semeresiz kaldığının icra iﬂ as prosedürlerine göre kesinleşmiş olmasını beklememek gerekir. Gerek şirketin içinde bulunduğu mali durum itibariyle zararı karşılamaya yetecek gücünün olmadığının hakimde kanaat oluşturmaya yetecek ölçüde ortaya konması, gerek ihraççıya karşı yapılan takipte takibin geldiği aşama itibariyle sonuç alınamamış olması, ihraççı dışındaki sorumlulara başvurabilmek için yeterli olmalıdır. 87  Kadir Berk KAPANCI, Birlikte Borçlulukta Borçlular Arası İlişkiler, Vedat Kitapçılık, İstanbul, 2014, s. 181. 88  Ancak şunu belirtmek gerekir ki, ihraççının zararı giderme olasılığı (ödeme gücü), olağan hayat tecrübelerine göre diğer sorumluların ödeme gücünden muhtemelen yüksek olacak ve ihraççı dışındaki sorumlulara gidilmesine gerek olmaksızın zarar ihraççı tarafından giderilecektir. İhraççının böyle bir zararı karşılayamayacak kadar mali durumunun kötü olması demek, içi boş ya da mali güçlük içindeki bir şirketin halka arz gerçekleştirdiği anlamına gelir ki, bu izahname ile halka açıklanan bilgilerin büyük bir bölümünün gerçek dışı olduğu anlamına gelir. 220 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN 3. Sorumsuzluk anlaşmaları Kanun un 32/7 maddesi uyarınca, kamuyu aydınlatma belgelerinden doğan sorumluluğu hafiﬂ eten ya da kaldıran anlaşmalar veya buna ilişkin kayıtlar  geçersizdir.  Bu  çerçevede,  10.  maddede  düzenlenen  izahname sorumluluğunun  taraﬂ ar  arasında  akdedilecek  sözleşme  hükümleriyle sınırlanması, daraltılması ya da ortadan kaldırılması mümkün değildir. 4. İlliyet bağı Yukarıda ispat yükü ile ilgili bahsimizde kusur karinesi nedeniyle kusursuzluğunu ispat yükünün davalılar üzerinde olduğundan söz etmiştik. ÇAMOĞLU nun isabetli bir şekilde vurguladığı gibi, kusurlu davranış karinesi sadece bu bağlamdaki (yani kusurla ilgili) ispat yüküne yer değiştirir, yoksa sorumluluğun diğer iki koşulu olan zarar doğurucu olgunun (maddi vakıanın) ve zarar miktarının kanıtlanması yükü davacı üzerinde kalmaya devam eder. Kanun koyucu m.32/4 hükmü ile, davacının bu konudaki ispat külfetini de yumuşatmıştır. Şöyle ki, -hüküm diğer kamuyu aydınlatma belgelerini de kapsamakla beraber, izahname için konuşursak-, yanlış, yanıltıcı veya eksik bilgiler içeren izahnamenin geçerlilik süresi boyunca, ilk halka arzdan veya borsadan satın alınan sermaye piyasası araçlarının, gerçeğe uygun bilginin ortaya çıktığı tarihten hemen sonra borsada satılması üzerine alış ve satış fiyatı arasındaki farka göre yatırımcının zarara uğraması halinde, tazminat talepleri açısından kamuyu aydınlatma belgesi ile zarar arasında illiyet bağı kurulmuş sayılır. Bu hükümde kanun koyucu, davacının zarar ile zarara neden olan fiil (incelememizde yanıltıcı bilgi) arasındaki illiyet bağını ispatlamada zorlukla karşılacağını hesaba katarak, bu konuda davacı yararına bir karine öngörmüştür. Bu karine sayesinde, davacının ispat yükünü yerine getirmek için, sermaye piyasası aracını halka arzdan satın aldığını ve -1 yıllık izahnamenin geçerlilik süresi içinde herhangi bir zaman diliminde- gerçeğe uygun bilginin ortaya çıkmasından hemen sonra sermaye piyasası aracını sattığını ve alış satış fiyatı arasındaki farktan zarara uğradığını ortaya koyması yeterlidir. Bunun dışında bir hususu ispatlama yükümlülüğü yoktur.  89  Bununla birlikte, zarardan sorumlu kişiler arasında yapılacak anlaşmalar iç ilişkide rücu bakımından geçerliliğini korur (ÇETİN/TÖREMİŞ/CANTİMUR, s. 43). 90  ÇAMOĞLU (2011), s. 413. 91  İzahnamenin geçerlilik süresi hakkında bkz. m.9. 92  Gerekçede bu hususta, alım veya satım işlemlerinin doğru bilgileri taşımayan kamuyu aydınlatma belgesinin ve doğrusunun açıklanmasından hemen sonra yapılmış olması halinde, Gazi Üniversitesi Hukuk Fakültesi Dergisi C. XX, Y. 2016, Sa. 1 221Türk Hukukunda İzahnameden Doğan Hukuki Sorumluluğun Esasları Öte yandan, aynı maddenin 5.fıkrasında, söz konusu karineye istisnalar getirilmiştir. Bu hallerde kamuyu aydınlatma belgelerinin yanlış, yanıltıcı veya eksik olmasından kaynaklanan tazminat talepleri reddedilir: i.  Sermaye piyasası araçlarının alım veya satımının, kamuyu aydınlatma belgesine dayanmaması, ii.  Sermaye piyasası araçlarının alım veya satımının kamuyu aydınlatma belgelerinde yer alan bilgilerin yanlış, yanıltıcı veya eksik olduğu bilinmesine rağmen yapılması, iii.  Kamuyu aydınlatma belgelerinde yer alan yanlış, yanıltıcı veya eksik bilgilere ilişkin düzeltmenin, yatırım kararının verilmesinden veya bu belgeye dayanarak işlem yapılmasından önce ilan edilmiş olması, iv.  Kamuya açıklanan belgede yer alan bilgiler yanlış, yanıltıcı veya eksik olmasaydı dahi yatırımcıların zarara uğrayacak olmaları 5. Birlikte dava TTK nın 557/2 hükmü uyarınca, davacı birden çok sorumlu kişiyi zararın tamamı için birlikte dava edebilir ve hakimin aynı davada her bir davalının tazminat borcunu belirlemesini isteyebilir. Birlikte dava etmekle kastedilen ihtiyari dava arkadaşlığı olup, bütün davalılar tek bir taraf olarak görülmekte ve böylece davacı dava masraﬂ arı rizikosunu tek bir davalıya açmış gibi taşımaktadır. Bu sayede, davacı, davalıların bir kısmı hakkında dava  reddedilse  bile,    onlar  bakımından  yargılama  masrafına  mahkum edilmeyecektir. Mehaz İBK m.759/2 den TTK ya iktibas edilen bu hüküm, SPK daki farklılaştırılmış teselsül düzenlemesine alınmamıştır. Buna göre yatırımcılar, SPK m.10 hükmüne dayanarak ihraççı dışındaki sorumlulara karşı açacakları davada,  bunların  hepsini  davalı  gösterip  sorumluluk  miktarlarının  hakim tarafından belirlenmesini isteyemeyecek midir? Kanımızca isteyebilmelidir, müşteri hesabına yansıyan zararın tazmin edilmesi gerekliliği ifade edilmiştir. Fıkrada geçen hemen sonra ifadesi, finansal piyasalarda çok çabuk tepki verilmesi ve işlem yapılmasını gerektirmesi nedeniyle kullanıldığı, bu kapsamda piyasadaki bilgi akışı dikkate alındığında birkaç seansı aşacak bir dönemi kapsamasının istisnai hallere özgü olması ve yorumlarda daha kısa sürelerin dikkate alınması gerektiği, bununla birlikte somut olayın özelliklerinin de değerlendirmede önemli olduğu vurgulanmıştır. 93  YAĞCIOĞLU, s. 146 (Yazar, davacı tarafından talep edilmese de, hakimin zorunlu olarak her bir failin tazminat borcunu belirlemesi gerektiği görüşündedir, bkz. s. 147). 94  KARAYALÇIN, s. 669; HELVACI, s. 229; AKDAĞ GÜNEY (2008), s. 195; GÖKTÜRK/ CAN, s. 262, dn.41. 222 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN çünkü  aksi  halde  yatırımcı  önemli  ölçüde  dava  masrafı  rizikosu  altına girecektir ki, SPK nın bütününde yatırımcının korunmasını ön planda tutan kanun koyucunun iradesinin bu yönde olduğu düşünülemez. Hiç kuşkusuz, gerekçede kendisinden esinlenildiği belirtilen TTK m.557 hükmünün ikinci fıkrasındaki olanağın SPK ya alınmaması eksiklik olmuştur. İşbu alt başlık altında yeri gelmişken aynı tarafta birden fazla davacının yer  aldığı  toplu  dava  müessesesinden  konumuzla  bağlantısı  nedeniyle bahsetmekte fayda görüyoruz. Toplu dava, zarar gören birden fazla kişinin aynı davalıya karşı olan taleplerinin tek dava içinde karara bağlandığı dava türüdür. Bu davada, bir veya birkaç kişi kendileri yanında diğer zarar görenleri de temsilen davalıya karşı aynı veya benzer bir haksız fiilden dolayı dava  açmaktadırlar.  Bunlara  temsilci  davacılar  denmektedir.  Resmiyette davanın tarafı sadece temsilci davacılar olmasına karşın, verilen karar haksız fiilden zarar görenlerin tümü için geçerli olabilmektedir. Böylece zarar görenlerin her birinin ayrı ayrı dava açmasına ya da mahkemeye gelmesine, hatta ismen belli olmalarına bile gerek kalmamaktadır. Şu halde toplu davayı, kısaca, bir ya da daha fazla davacının, genellikle özel hukuktan doğan bir hakkın  (çoğunlukla haksız fiilden) korunması bakımından benzer hukuki durumda olan bütün kişilerin çıkarlarını temsil ettiği toplu halde dava açma biçimi olarak tanımlayabiliriz. Bu dava türü çoğunlukla Anglo-Amerikan hukuk sisteminde uygulanmakta olup, henüz kıta Avrupası hukuk sisteminde uygulaması yerleşmemiştir. Zarar gören çok sayıda kişinin tazmin taleplerinin toplu halde tek davada karara bağlanması tabii olarak usul ekonomisine hizmet etmektedir. Ayrıca birbirine çelişik kararların çıkmasına engel olduğu için hukuk güvenliği 95  Yabancı literatürdeki karşılığı class action dır. Türk hukukunda bu dava türü için grup davası, sınıf davası ya da topluluk davası gibi isimler kullanılmaktadır (bkz. Varol KARAASLAN  /  Muzaﬀ er  EROĞLU,  Kollektif  Hukuki  Himayenin  Farklı  Görünüm Şekilleri: Class Action ve Topluluk Davaları, EÜHFD, C.XIII, S.3-4, 2009, s. 202; Murat ŞAHİN / Hande ÇELİK ŞAHİN, Toplu Hak Aramada Etkin Bir Yol Olarak Mukayeseli Hukukta ve Türk Hukukunda Sınıf Davaları, İÜHFM, C.LXXII, S.1, 2014, s. 383 vd). Gerek grup, gerek topluluk kavramlarının şirketler hukuku alanında özel anlamlarının olması nedeniyle, grup davası ya da topluluk davası kullanımları, söz konusu özel anlamla bağlantılı olarak -ilgili- şirketler grubu ya da topluluğunun davası gibi anlaşılmaya müsait olduğu için, zarara uğrayanların davalarının bir arada toplu olarak görüldüğü dava hakkında toplu dava deyimi kullanılması kanımızca class action müessesesini ifade etmeye daha uygundur. 96  KARAASLAN/ EROĞLU, s. 203. 97  Bu özellik, toplu dava ile Türk hukukundaki dava arkadaşlığı müessesesi arasındaki en önemli farktır (KARAASLAN/ EROĞLU, s. 203). 98  ŞAHİN/ÇELİK ŞAHİN, s. 385. Gazi Üniversitesi Hukuk Fakültesi Dergisi C. XX, Y. 2016, Sa. 1 223Türk Hukukunda İzahnameden Doğan Hukuki Sorumluluğun Esasları açısından da fayda sağlamaktadır. Söz konusu avantajları nedeniyle toplu dava uygulamada özellikle büyük çaplı haksız fiiller ile ürün sorumluluklarının çözümünde önemli bir rol oynamaktadır. Diğer  taraftan  toplu  dava,  zarar  miktarları  düşük  olan  kimselerin mahkemeye gitmek istemedikleri düşüldüğünde, tek başına az, fakat hepsi bir araya geldiğinde önemli bir yeküne ulaşan zararların toplu halde tazminini sağladığı için, koruma normunu ihlal edenlerin ihlal neticesinde elde ettikleri haksız kazançların yanlarına kalmasına engel olmakta ve normun caydırıcı etkisini arttırmaktadır. Türk hukukunda HMK m.113 deki düzenleme, yukarıda anahatları ile  açıklamaya  çalıştığımız  Anglo-Amerikan  hukukundaki  class  action uygulamasına tekabül eden toplu davaya birebir karşılık gelmemektedir. Anılan düzenlemede, dernek ve diğer tüzel kişilerin üyeleri ya da mensuplarının menfaatlerini korumak için topluluk davası adı altında tespit yahut men davası açabilecekleri düzenlenmiştir. Görüldüğü gibi, söz konusu düzenleme sınırlı olarak dernek yahut meslek örgütlerine mensupları yararına haklarının tespiti ya da hukuka aykırı durumun giderilmesi için dava açma yetkisi tanımakta, ancak tazmin istemini içermemektedir. Toplu dava müessesesinin hukukumuza kazandırılması, kanımızca, özellikle hukuki yarar, husumet ehliyeti, kesin hüküm, yargılama masraﬂ arı vs. konularında genel usul sistemimize uymayan yönleriyle alakalı olarak HMK ya istisnai hükümler konulmasını gerektirir. 6. Emsal karar ya da açılmış dava olup olmadığı Nihayet, incelememizde, ülkemizde bugüne kadar ihraççıya ve diğer sorumlulara karşı yatırımcılar tarafından açılmış bir hukuk davası bilgisine rastlanmamıştır.  Bunun  dışında,  izahnamede  açıklanan  bilgilerin  gerçeği yansıtmaması nedeniyle SPKr tarafından yapılmış suç duyuruları bulunmakla birlikte, kesinleşmiş mahkumiyet kararı bulunmamaktadır. V. SONUÇ Temel  olarak  sermaye  piyasası  araçlarının  ihraççıları  tarafından çıkarılarak halka satılmasına ve bunların ikinci el piyasada devir işlemlerine konu edilmesine dayanan sermaye piyasasında, ihraç ve alım satıma konu edilen şey finansal enstrümanlardır (paylar, borçlanma araçları, türev araçlar 99  KARAASLAN/ EROĞLU, s. 209. 100  ŞAHİN/ÇELİK ŞAHİN, s. 384. 101  KARAASLAN/ EROĞLU, s. 221. 224 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN vs.). Finansal enstrümanların değeri ya da fiyatının belirlenmesinde, ihraççı şirketin faaliyet ve kârlılığı, kısacası mali durumu temel ölçülerden biridir. Bu bağlamda, ihraççının mali durumu ve diğer önemli hususlar hakkında alıcıların doğru ve eksiksiz bilgilendirilmesi, sermaye piyasasının sağlıklı işleyişi bakımından son derece önemlidir. Halka arz yoluyla gerçekleştirilen ihraçlarda  söz  konusu  bilgilendirme  izahname  vasıtasıyla  yapılır.  Bu çerçevede, izahnamenin, daha doğru bir ifadeyle izahnamedeki bilgilerin doğru ve eksiksiz olması, yatırımcıların yanlış yönlendirilmemesi ve aldatılmaması bakımından kritik öneme sahiptir. Modern  hukuk  düzenlerinde,  izahnamede  açıklanan  bilgilerin yanlış,  yanıltıcı  ve  eksik  olmasının  hukuki  sorumluluk  doğuracağı  esası genel  olarak  kabul  edilmektedir.  Kısaca  izahname  sorumluluğu  olarak adlandırılan bu sorumluluk öncelikle ihraççıya tevcih edilmekte, bununla birlikte izahnamedeki bilgileri kontrol etme görevleri bulunan ihraççının direktörleri ile ihraca aracılık eden kuruluşun sorumluluğuna da çoğunlukla yer verilmektedir. Öte yandan, izahnamedeki bilgilere dayanak teşkil eden bağımsız denetim, değerleme ve derecelendirme vs. raporları hazırlayan kişi ve kurumlar da bu raporların içeriğindeki bilgilerden sorumlu tutulmaktadır. Türk  hukukunda  bu  sorumluluk  SPK nın  10.  maddesinde  özel olarak  düzenlenmiş  ve  bu  maddede  ihraççının  kusuruna  bakılmaksızın her durumda zarardan birinci derece sorumlu olması esasına yer verilmiş, zararın ihraççıdan tazmin edilememesi halinde, ihraççının yönetim kurulu üyeleri ile aracı kuruluşa kusurlarına ve durumun gereklerine göre zarar kendilerine isnat edilebileceği ölçüde müracaat edilebileceği düzenlenmiştir. Bu çerçevede SPK m.10  düzenlemesinde, TTK daki anonim ortaklık yönetim kurulu üyelerinin sorumluluğu hakkında benimsenen farklılaştırılmış teselsül esasına  aynen  yer  verildiği  anlaşılmaktadır.  Farklılaştırılmış  teselsülün özelliği, davalıların davacıya karşı sorumluluk miktarının belirlenmesinde kusur  oranlarının  dikkate  alınmasını  talep  haklarının  olmasıdır.  Bununla birlikte farklılaştırılmış müteselsil sorumluluk, zarara uğrayanın tazmin ve koruma kapsamını müteselsil sorumluluğa göre hafiﬂ eten bir özelliğe sahiptir. Yatırımcı bakımından böyle bir olumsuz ihtimali barındırsa da, farklılaştırılmış teselsülün izahname sorumluluğunda da benimsenmesi, sorumluluğun dış ilişkide adil paylaşımı sağladığı ve modern sorumluluk anlayışına uygun olduğu için kanımızca yerinde bir düzenlemedir.     Öte  yandan,  Kanun un  32.  maddesinde  kamuyu  aydınlatma Gazi Üniversitesi Hukuk Fakültesi Dergisi C. XX, Y. 2016, Sa. 1 225Türk Hukukunda İzahnameden Doğan Hukuki Sorumluluğun Esasları belgelerinden sorumluluğa ilişkin hükümlerde sorumlular arasında müteselsil sorumluluğun  bulunduğu  belirtilmiştir.  Kanun un  açık  tanımı  uyarınca bir kamuyu aydınlatma belgesi niteliği taşıyan izahnamenin de 32. madde kapsamına girdiği kuşkusuz olup, iki madde arasındaki sorumluluğun dış ilişkide paylaşımına ilişkin söz konusu farklılık, maddeler arasında çelişki mi olduğu tartışmasını doğurmaktadır. İncelememizde, hem kanun koyucunun bilinci  bir  tercih  olarak  farklılaştırılmış  teselsülü  esas  aldığının  madde gerekçesinden anlaşılması, hem izahnamenin halka arzda üstlendiği fonksiyon itibariyle kamuyu aydınlatma belgelerinin özel bir çeşidi olması çerçevesinde, izahname sorumluluğunu özel olarak düzenleyen 10. madde hükmünün 32. maddeye nazaran özel hüküm niteliğinde olduğunu kabul etmek gerektiği görüşündeyiz. Bu bağlamda hükümler arasında çelişki bulunduğu, davacı açısından hakların yarışmasının söz konusu olduğu, bu nedenle davacının istediği hükme müracaat edebileceğini savunan görüşü kabul etmeye imkan olmayıp, genel hükümle özel hükmün karşılaştığı durumlarda özel hükmün uygulanması  gerektiği  Yargıtay  içtihatları  ile  kabul  edilmiş  durumdadır. Bununla  birlikte,  özel  hüküm,  sorumluluk  süjeleri  ile  bunlar  arasında sorumluluğun dış ilişkide paylaşılması konusunda söz konusu olup; kusur karinesi ve sorumluluktan kurtulma, zararın hesaplanması, illiyet bağı ve zamanaşımına  ilişkin  32.  maddede  öngörülen  diğer  kuralların  izahname sorumluluğunda da uygulama alanı bulacağından şüphe duymamak gerekir. Yine de tartışmanın kesin bir şekilde sonlanması için, bir kanun değişikliği ile 32. maddeye de 10. madde hükümlerinin saklı olduğuna dair bir ibarenin eklenmesinin faydalı olacağı kanaatindeyiz. Diğer  taraftan,  10.  maddede  düzenlenen  farklılaştırılmış  teselsül düzenlemesi  hakkında  TTK nın  557/1  maddesinden  esinlenilirken,  aynı maddenin 2.fıkrasındaki düzenleme SPK ya alınmamıştır. Davacının birden çok sorumlu kişiyi zararın tamamı için birlikte dava edebileceğini ve hakimden her bir davalının tazminat borcunu belirlemesini isteyebileceğini öngören düzenlemenin,  davacı  bakımından  dava  masraﬂ arı  riskini  önemli  ölçüde azalttığı dikkate alındığında SPK ya alınmaması eksiklik olmuştur. Bununla birlikte, anılan hükmün izahname sorumluluğunda da kıyasen uygulanabileceği düşüncesindeyiz. Nitekim bu yorum yatırımcının korunmasını her aşamada gözeten kanun koyucunun iradesine, bu anlamda SPK nın ratio legis ine uygundur. Yapılacak kanun değişikliğinde bu eksikliğin de giderilmesi faydalı olacaktır. Son olarak, bir toplu hak arama yöntemi olarak toplu dava (class 226 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN action), halka arza katılan yatırımcı sayısının fazlalığı dikkate alındığında, tam da izahname sorumluluğunda uygulanması faydalı olabilecek bir yöntemdir. Nitekim yurtdışında, özellikle ABD de izahname sorumluluğunda bu dava yönteminin kullanıldığını biliyoruz. Türk hukuku bakımından, HMK 113. maddede düzenlenen müessese birebir toplu davaya karşılık gelmemektedir. Kanımızca  toplu  dava  yönteminin  hukukumuza  kazandırılması,  özellikle izahname sorumluluğu bakımından yatırımcıların korunmasına hizmet eden bir müessese olacaktır.",
     "Kaynakça": "AKDAĞ GÜNEY, Necla: Anonim Şirket Yönetim Kurulu Üyelerinin Hukuki Sorumluluğu, Vedat Kitapçılık, İstanbul, 2008. AKDAĞ  GÜNEY,  Necla:  “Bankalar  Kanunu na  Göre  Yönetim Kurulu Üyelerinin Verdikleri Zararla Sınırlı Şahsi Sorumluluklarının İsviçre Borçlar Kanunu Art.759 da Yer Alan Farklılaştırılmış Teselsül Düzenlemesi ile  Karşılaştırılması”,  Prof.Dr.  Hüseyin  Ülgen e  Armağan,  C.II,  Vedat Kitapçılık, İstanbul, 2007, s. 1207-1240. AYOĞLU, Tolga: “İzahnameden Doğan Sorumluluk”, İsviçre Borçlar Kanunu nun İktisabının 80.Yılında İsviçre Borçlar Hukuku nun Türk Ticaret Hukuku na Etkileri, Vedat Kitapçılık, İstanbul, 2009. BİLGİLİ,  Fatih:  İsviçre  ve  Alman  Hukuklarında  Anonim Ortaklıkların  Organlarının  Davranışlarından  Dolayı  Üçüncü  Kişiler Karşısında  Sorumluluğu  ve  Organların  Tazminat  Borcu,  Seçkin Yayıncılık, Ankara, 2004. COPEMAN, Julian / BAFI, Alex / CHEMLA, Denis / FRIEDRICH, Bettina:  “Prospectus    liability    in    Europe    and    the    US”,  https:// www.herbertsmithfreehills.com/-/media/Files/PDFs/2013/39_47%20 prospectus%20liability.pdf. ÇAMOĞLU, Ersin: Anonim Ortaklık Yönetim Kurulu Üyelerinin Hukuki Sorumluluğu, 2.Bası, Vedat Kitapçılık, İstanbul, 2007. ÇAMOĞLU, Ersin: “Sorumluluk Hukukunun Evrensel İlkeleri Işığında Yeni Türk Ticaret Kanun unda Anonim Ortaklık Yönetim Kurulu Üyelerinin Hukuki Sorumluluğu, Prof.Dr. Şener Akyol a Armağan, Filiz Kitabevi, Gazi Üniversitesi Hukuk Fakültesi Dergisi C. XX, Y. 2016, Sa. 1 227Türk Hukukunda İzahnameden Doğan Hukuki Sorumluluğun Esasları İstanbul, 2011. ÇELİK, Aytekin: Bağımsız Denetim Kuruluşlarının Sorumluluğu, Seçkin Yayıncılık, Ankara, 2005. ÇETİN, Nusret / TÖREMİŞ, Hatice Ebru / CANTİMUR, Zeynep: 6362 Sayılı Sermaye Piyasası Kanunu nun Sistematik Analizi, Yetkin  Yayınları, Ankara, 2014. DEMİRCİOĞLU, Huriye Reyhan: Güven Esası Uyarınca Sözleşme Görüşmelerindeki Kusurlu Davranıştan Doğan Sorumluluk (Culpa in Contrahendo Sorumluluğu), Yetkin Yayınları, Ankara, 2009. EREN,  Fikret:  Borçlar  Hukuku  Genel  Hükümler,  9.Bası,  Beta Yayıncılık, İstanbul, 2006. ESMA Report: http://www.esma.europa.eu/system/files/2013-619_report_liability_ regimes_under_the_prospectus_directive_published_on_website.pdf GIRASA, Roy: Corporate Governance & Finance Law, Palgrave Macmillan, 2013. GÖKTÜRK,  Kürşat  /  CAN,  Mehmet  Çelebi:  “Farklılaştırılmış Teselsülün Özellikle Dış İlişki Bakımından Anlamı ve Bankacılık Kanununun Şahsi İﬂ as Sorumluluğu ile Karşılaştırılması”, İÜHFD, C.2, 5.2, 2011, s. 247282. HASELÇİN, İbrahim: “İzahname sorumluluğu çelişkili(26.12.2012 tarihli Habertürk gazetesi nde çıkan köşe yazısı), http://www.bloomberght. com/ht-yazarlar/ibrahim-haselcin/1274186-izahname-sorumlulugu-celiskili. HELVACI, Mehmet: “Anonim Ortaklıkta Yönetim Kurulu Üyesinin Hukuki Sorumluluğunun Müteselsil Olmasının Anlamı ve İsviçre Borçlar Kanunu  759.  Maddesi  ile  Getirilen  Müteselsil  Sorumluluğun Anlamının Tanıtılması”, Prof. Dr. Hayri Domaniç e 80. Yaş Günü Armağanı, C.I, Beta Yayıncılık, İstanbul, 2001, s. 219-232. İNCE,  Mehmet  Murat:  Sermaye  Piyasasında Aracı  Kurumların Hukuki Sorumluluğu, Seçkin Yayıncılık, Ankara, 2004. KABAALİOĞLU, Haluk: “Sermaye Piyasası Hukukunda Önemli Bir Karar: İzahname ve Ortaklık Yöneticileri, Aracı Kuruluşlar ve Denetçilerin Sorumluluğu”, BATİDER, C.X, S.3, Haziran 1980, s. 773-808. 228 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN KABAALİOĞLU, Haluk: Sermaye Piyasasında Kamuyu Aydınlatma İlkesi, İktisadi Yayın Ltd.Şti, İstanbul, 1985. KAPANCI,  Kadir  Berk:  Birlikte  Borçlulukta  Borçlular  Arası İlişkiler, Vedat Kitapçılık, İstanbul, 2014. KARAASLAN,  Varol  /  EROĞLU,  Muzaﬀ er:  “Kollektif  Hukuki Himayenin Farklı Görünüm Şekilleri: Class Action ve Topluluk Davadan”, EÜHFD, C.XIII, S.3-4, 2009, s. 201- 221. KARAHASAN, Mustafa Reşit: Sorumluluk Hukuku, Beta Yayıncılık, İstanbul, 1996. KARAYALÇIN, Yaşar: “İsviçre Hukuku nda Müteselsil Sorumluluk Konusunda Tartışmalar ve Yasal Gelişmeler”, Ünal Tekinalp e Armağan, C.II, Beta Yayıncılık, İstanbul, 2003, s. 651-672. KOCA, Ezgi: İzahnameden Doğan Sorumluluk, SPKr Yeterlik Etüdü, Ankara, 2010. MANAVGAT,  Çağlar:  Sermaye  Piyasasında  Aracı  Kurumlar, BTHAE, Ankara, 1991. OĞUZMAN, Kemal / ÖZ, Turgut: Borçlar Hukuku Genel Hükümler, C.I, Gözden Geçirilmiş 11.Bası, Vedat Kitapçılık, İstanbul, 2013. POROY, Reha / TEKİNALP, Ünal / ÇAMOĞLU, Ersin: Ortaklıklar Hukuku I, Yeniden Yazılmış 13.Bası, Vedat Kitapçılık, İstanbul, 2014. PULAŞLI, Hasan: “Türk Ticaret Kanunu Tasarısına Göre Anonim Şirket Yönetim Kurulu Üyelerinin Özen Yükümlülüğü ve Müteselsil Sorumluluğu”, BATİDER, C.XXV, S.1, Mart 2009, s. 27-63. ŞAHİN, Murat / ÇELİK ŞAHİN, Hande: “Toplu Hak Aramada Etkin Bir Yol Olarak Mukayeseli Hukukta ve Türk Hukukunda Sınıf Davaları”, İÜHFM, C.LXXII, S.1, 2014, s. 383-410. TANDOĞAN,  Haluk:  Türk  Mesuliyet  Hukuku,  Ankara  Hukuk Fakültesi Yayınları (No:159), Ankara, 1961. TEKİNAY, Selahattin Sulhi / AKMAN, Sermet / BURCUOĞLU, Haluk / ALTOP, Atilla: Borçlar Hukuku Genel Hükümler, C.2, Beşinci Bası, Filiz Kitabevi, İstanbul, 1985. Gazi Üniversitesi Hukuk Fakültesi Dergisi C. XX, Y. 2016, Sa. 1 229Türk Hukukunda İzahnameden Doğan Hukuki Sorumluluğun Esasları YAĞCIOĞLU, Ali Haydar:  Haksız Fiil Sebebiyle Aynı Zarardan Birden Fazla Kimsenin Müteselsil Sorumluluğu, Adalet Yayınevi, Ankara, 2014. YALMAN,  Süleyman:  Türk  ve  İsviçre  Hukukunda  Sözleşme Görüşmelerinden Doğan Sorumluluk, Seçkin Yayıncılık, Ankara, 2006. YILMAZ,  Süleyman:  “Türk  Borçlar  Kanunu  Tasarısında  Sebep Sorumluluklarına İlişkin Yeni Hükümler”, AÜHFD, C.59, S.3, 2010, s. 551578. KISALTMALAR AB      : Avrupa Birliği ABD      : Amerika Birleşik Devletleri Art      : Article AÜHFD      : Ankara Üniversitesi Hukuk Fakültesi              Dergisi BATİDER    : Banka ve Ticaret Hukuku Dergisi Bkz      : bakınız   BTHAE      : Banka ve Ticaret Hukuku Araştırma              Enstitüsü C       : Cilt dn      : dipnot EC      : European Commission ESMA      : European Securities and Markets Authority EÜHFD      : Erzincan Üniversitesi Hukuk Fakültesi             Dergisi FSMA      : Financial Services and Markets Act 230 Gazi Üniversitesi Hukuk Fakültesi Dergisi C. XX, Y. 2016, Sa. 1Gökçen TURAN İBK      : İsviçre Borçlar Kanunu İÜHFD      : İnönü Üniversitesi Hukuk Fakültesi Dergisi İÜHFM      : İstanbul Üniversitesi Hukuk Fakültesi              Mecmuası Karş    : Karşılaştırınız m    : madde s     : sayfa S     : Sayı sec    : section SEC    : Securities and Exchange Comission SPK    : Sermaye Piyasası Kanunu SPKr    : Sermaye Piyasası Kurulu TTK    : Türk Ticaret Kanunu TBK    : Türk Borçlar Kanunu vd    : ve devamı ZGB    : Zivilgesetzbuch Gazi Üniversitesi Hukuk Fakültesi Dergisi C. XX, Y. 2016, Sa. 1 231"
}