{
     "Tip": "Makale",
     "Dergi İsmi": "",
     "Üniversite İsmi": "Hacettepe Üniversitesi",
     "Gün": "29",
     "Ay": "06",
     "Yıl": "2021",
     "Cilt": "2",
     "Sayı": "11",
     "Başlık": "YARGI KARARLARININ GEREKÇELİ OLMASI ÜZERİNE BİR DEĞERLENDİRME",
     "Title": "AN EVALUATION ABOUT THE JUSTIFICATION OF JUDICIAL DECISIONS",
     "Yazar İsmi": [
          "Hilal ALBAL ULAŞ"
     ],
     "Danışman İsmi": "",
     "Anahtar Kelimeler": [
          "Yargı kararı",
          "gerekçe",
          "gerekçeli karar hakkı",
          "adil yargılanma hakkı"
     ],
     "Keywords": [
          "Judical decision",
          "justification",
          "reason",
          "the right of justified decision",
          "the right to a fair trial"
     ],
     "Özet": "Yargı kararları, sadece somut uyuşmazlığı çözmekle kalmaz aynı zamanda uyuşmazlığın konusu ile ilgili genel ilke ve kurallar koyar. Yasal düzenlemelere göre, yargı kararının gerekçeli olması zorunludur. Ancak gerekçenin içeriği konusunda, mevzuatta bir açıklık bulunmamaktadır. Bu konu, doktrin ve uygulama açısından cevap aranmaya çalışılan bir sorun hâline gelmiştir. Özellikle, Avrupa İnsan Hakları Mahkemesi (AİHM) nin ve Anayasa Mahkemesi (AYM) nin  gerekçeli karar hakkı  nın ihlali konusunda verdiği kararlar konuyu daha da önemli hale getirmiştir. Zira  gerekçeli karar hakkı  Avrupa İnsan Hakları Sözleşmesi (AİHS) nin 6 ncı maddesi ve Anayasa nın 36 ncı maddesinde yer alan adil yargılanma hakkının somutlaşmış hali olarak görülmektedir. Ulusal ve uluslararası düzeyde önem atfedilen gerekçenin tanımı ve içeriği belirsizliğini korumaktadır. Bu çalışmanın amacı, gerekçenin içeriği konusunda farklı görüşleri inceledikten sonra adil yargılanma ilkesi ile ilişkisini değerlendirmektir.",
     "Abstract": "Judical decisions not only resolve the concrete dispute, but also lay down general principles and rules on the subject of the dispute. According to regulations, the judicial decision must be justified. However, there is no clarity in the legislation on the content of the justification. This issue has become a problem in terms of doctrine and practice. In particular, the decisions of the European Court of Human Rights (ECHR) and the Constitutional Court on the violation of the right of justified decision made the issue even more important. The right to a fair trial under Article 6 of the European Convention on Human Rights (ECHR) and Article 36 of the Constitution includes the right to a reasoned decision. The definition and content of the justification attributed to national and international level remains unclear. The aim of this study is to critically discuss different views on the content of the rationale and to make a review on this subject.",
     "Metin": " Yargı yetkisi karar vermek suretiyle kullanılır. Mahkemenin verdiği her karar, prensip olarak, onun önüne gelen somut uyuşmazlık hakkında  Anayasa, kanunlar ve hukuk  çerçevesinde vicdani kanaatini ifade eder. Bu vicdani kanaatin, söz konusu   1244Albal Ulaş                                                                                      Hacettepe HFD, 11(2) 2021, 1243-1283   çerçeveye uygunluğu ise kararın gerekçesiyle ortaya konur. Yargı kararlarının gerekçeli olması, hem davanın taraflarına kararın nedenini açıklaması, hem de yargı denetimini kolaylaştırması ve kararları etkili kılması yönlerinden zorunludur. Kararların açık bir ifade ile gerekçelendirilmesi, kararın  yasama veya idari  düzenlemeler  ile müdahale edilmesini de engelleyecektir.  1982 Anayasası nın  9 uncu maddesine göre,  yargı  yetkisi,  Türk Milleti adına bağımsız ve tarafsız mahkemelerce kullanılır. 141 inci maddenin 3 üncü fıkrasına göre, bütün mahkemelerin her türlü kararları gerekçeli olarak yazılır. Benzer bir düzenleme Anayasa nın  125 inci  maddesinin  5 inci  fıkrasında  da  karşımıza  çıkmaktadır. Düzenlemeye  göre,  yürütmeyi  durdurma  kararları  gerekçeli  olarak  verilmelidir. Görüldüğü üzere, uyuşmazlıkları kesin olarak çözme faaliyeti olarak tanımlanan ve yargılama işlevinin somutlaşmış hali olan yargı kararlarının gerekçeli olmaları anayasal bir  zorunluluktur.  Bununla  birlikte,  yargı  kararlarının,  tatmin  edici  gerekçelerle yazılması,  aynı  zamanda  adil  yargılanma  hakkının  gereğidir.  Gerekçe  zorunluluğu, yargılamayı yapan mahkemenin keyfi karar verme yolunu kapatarak adil yargılanmaya katkı sağlamaktadır. Bu durum yargılama faaliyetinin, şeffaflığı, hesap verilebilirliği ve aleniliği açısından önemlidir.  Hukuk sistemimize göre, hukukî bir sorunun çözümüne yönelik karar vermek ve tarafları verilen kararın esası hakkında tatmin etmek hâkimin görevidir. Yargı kararı, sonuçları itibari ile otoriter bir kavramdır, öneri veya iknaya yönelik bir işlem değildir. Yargı kararları, hukukî bir kavram olarak meselenin çözümü hakkında mahkemelerce verilen kararları ifade eder. Mahkeme, bir davranışın hukuka aykırı olup olmadığını, hukuka aykırı davranmış olana uygulanacak müeyyideyi, kısaca neyin hukuka uygun bulunduğunu vereceği bir hükümle, kararla, saptar. Hukuka aykırı davranışlar muhakeme                                                  1   ATALI, Murat, Pekcanıtez Usul Medeni Usul Hukuku, 15. Basım, XII Levha Yayınları, İstanbul, 2017, Cilt III., s. 1967. 2   GÖZÜBÜYÜK, Şeref, Yönetsel Yargı, 24.Basım, Turhan Kitapevi, Ankara, 2011, s. 503. 3   ATAY,  Ethem,   Yargı  Kararlarının  Gerekçelendirilmesi  ve  İdari  Yargıdaki  Uygulama  Alanı , Danıştay Dergisi, Yıl:2018, Sayı:147, (s. 7-32), s. 21. 4   PONTHOREAU, Marie Claire,  Réflexions sur la motivation des décisions juridictionnelles en droit administratif français , R.D.P., Yıl: 1994, (s.747-765), s.748.   1245Albal Ulaş                                                                                      Hacettepe HFD, 11(2) 2021, 1243-1283   edilerek bir hükme bağlandığı zaman hukuktan ve hukuk düzeninden söz edilebilir. Gerekçe, mahkemenin yaptığı muhakemeyi açıkladığı, hükme nasıl vardığını belirttiği bir alan olmakla birlikte hukukî sebepleri de içeren yargı kararının bir parçasıdır. Gerekçeli karar, aynı zamanda yargı makamlarının kendilerini ifade edebilmelerinin bir yolu olarak karşımıza çıkar.  Gerekçeli  yargı  kararının  işlevi  yargı  düzenlerine  göre  farklılık  gösterebilir. Örneğin,  içtihadi  bir  hukuk  dalı  olan  idare  hukukunda  yargı  kararları  neredeyse  normatif  bir güce sahiptir. İçtihadilik özelliği, idari yargı düzenindeki mahkemelerin kararlarını  verirken,  bazen  uyuşmazlığın  konusu  ile  ilgili  genel  ilke  ve  kurallar koymalarını zorunlu hale getirmektedir. Bu ilke ve kurallar, kararın gerekçe kısmında karşımıza çıkar. İşte bu nedenle, yargı kararlarının gerekçeli olması, çalışma konusu olarak seçilmiştir. Bu çalışmada, araştırma sorumuz  yargı kararlarında tatmin edici bir gerekçe nasıl olmalıdır?  olmuştur. Esasen konunun detayına girdikçe başka alt sorularla da karşılaşılmıştır. Bunlardan biri Anayasa Mahkemesi ve AİHM nin gerekçe ilkesine bakış açısıdır. Bu nedenle, bu husus da çalışmada incelenmiştir. Gerekçe  ile  ilgili  araştırılması  gereken  konular  oldukça  fazladır.  Ancak  bir akademik çalışmanın sınırlarının belirlenmesi gerekliliğinden mütevellit, bazı konular çalışma  dışında  bırakılmıştır.  Gerekçelerin  bağlayıcılığı,  özellikle  uygulamada  kafa karışıklığı yaratan gerekçenin yazım şekli gibi konular kapsam dışında tutulmuştur.  Bu  çalışma,  dört  ana  başlıktan  oluşmaktadır.  Gerekçe  kavramı  başlığında gerekçenin doktrin ve yargı oranları tarafından yapılmış tanımları, kavramın gelişim süreci ve içeriği incelenmiştir. Yargı kararlarında gerekçe başlığında karar türlerindeki gerekçeler ile ilgili  tartışmalar üzerinde durulmuştur. Gerekçenin  niteliği  başlığında hükmün gerekçe kısmına yazılan her bilginin gerekçe olup olmadığı tartışılmış, hangi durumlarda nitelikli bir gerekçeden bahsedileceği anlatılmıştır. Son başlıkta ise hem Anayasa  Mahkemesinin  hem  de  Avrupa  İnsan  hakları  Mahkemesinin,  gerekçesiz kararların adil yargılanma hakkını ihlal ettiği yönündeki kararlarına istinaden gerekçeli                                                  5   ARAL, Vecdi, Hukuk ve Hukuk Bilimi Üzerine, 7. Basım, On iki Levha Yayınları, İstanbul, 2012, s. 105.   1246Albal Ulaş                                                                                      Hacettepe HFD, 11(2) 2021, 1243-1283   karar  ile  adil  yargılanma  hakkının  ilişkisi  doktrin  görüşleri  ve  yargı  kararları  ile desteklenerek incelenmiştir.    I.  GEREKÇE KAVRAMI  Herhangi bir konuda  görüş  ileri süren bir kişinin, görüşünü gerekçelendirmesi beklenir. Zira gerekçe, görüşün muhatapları tarafından kabul edilmesini kolaylaştırır. Görüşün  muhatapları  tarafından  kabul  edilmesinin  beklenmemesi  ya  muhatapların ciddiye alınmadığı ya da eylemin  fuzuli  olduğu anlamına gelir. Toplumsal hayatta var olan bu durum, devlet açısından da geçerlidir. Modern hukuk devletinde, devlet organları kararlarını açıklarken kararın muhataplarını ikna, kararın hukuka uygun olduğunu ispat ve kamuoyunun kararı kabul etmesi çabasını taşımalıdır. Gerekçenin hukuk devleti ile bağlantısı da bulunmaktadır.  Ökçesiz e göre kamu görevlisi devlet adına yaptığı işlemin hukuk devletine uygun olup olmadığını iyi bilmeli ve bu bilgisini de işlemin ilgililerine açık, tutarlı ve yeterli şekilde açıklayabilmelidir. Bu durum kişilerde hukuk devleti bilincini geliştirmektedir.  Yargı  kararlarında  gerekçe,  kısaca,  yargıcın  hükmünü  dayandırdığı  nedenler anlamına  gelir.  Türk  Dil  Kurumu  sözlüğe  göre   mahkeme  kararlarında,  kararın dayandığı yasal ve hukuksal sebeplerin gösterilmesi  dir.  Yargılama makamları, iddia ve savunma makamlarının (veya davacı ve davalının) ortaya koyduğu delillerin tartışılması ve değerlendirilmesi sonucunda, son kararlarını verirler. Yargı kararlarında meselenin, sonuçta gösterilen şekilde çözülmesinin nedenini ve niçinini gösteren kısım gerekçedir ve hüküm vermenin bir uzantısıdır.                                                   6   UZUN, Ertuğrul,  Yargıtay Kararlarından Örneklerle Yargı Kararlarında Gerekçelendirme Zafiyeti , Legal Medeni Usul ve İcra İflas Hukuku Dergisi, Yıl:2007, Sayı: 2, (s. 359-376), s. 360. 7   ÖKÇESİZ, Hayrettin,  Devlet ve Gerekçesi , Hukuk Felsefesi ve Sosyolojisi Arkivi (HFSA) 10, İstanbul Barosu Yayını, Yıl:2003, (s. 11-13). s.12 8   YILMAZ, Ejder, Hukuk Sözlüğü, Yetkin Yayınları, Ankara, 2006., s. 238. 9   www.tdk.gov.tr, e.t. 23.04.2018. 10  YERDELEN, Erdal, Ceza Muhakemesinde Hükmün Gerekçesi, Adalet Yayınevi, Ankara, 2015, s. 5.   1247Albal Ulaş                                                                                      Hacettepe HFD, 11(2) 2021, 1243-1283   Gerekçe doktrinde de farklı şekillerde tanımlanmıştır. Aşçıoğlu, hâkimin kanısının nedenlerini açık ve doğru anlatması nedeniyle gerekçe ile adil yargılanma düzeninin sağlanması  arasında  bağlantı  kurmuştur.  Şeker e  göre  gerekçe   hukukun  adalete dönüşmesi  nin bir aracıdır. Özyörük ise gerekçeyi, yargı kararı özelinde değil, devlet tasarruflarının gerekçeli yazılmasından hareketle tanımlamaya çalışmıştır. Yazara göre, gerekçe, bir  devlet tasarrufunun  ittihazı yetkisinin hangi kanuni kaynaktan veya genel hukuk  ilkesinden  alındığının  gösterilmesi  değildir.   Bu  karar  (veya  tasarruf),  falan kanunun filan maddesi uyarınca ittihaz edilmiştir  demek  gerekçe  göstermek sayılmaz. Gerekçe,  yetkili mercii, bir kararın (veya tasarrufun) ittihazına sevk eden sebeplerin (olaylar, iddialar, ihtimaller muvacehesinde) teker teker gösterilmesi, tartışılması, hukuk düzeninin verileri karşısında, hukuk tekniği ve hukuk mantığı ile kararın yarattığı hukukî durumun  (veya  ihtiva  ettiği  hukukî  emrin)  hukukî  isabet  ve  sıhhatinin  ispatıdır 12. Sunay a göre gerekçe, benzer şekilde hükmün bütün sav ve iddiaların nedenlerinin detaylıca açıklandığı kısmıdır.   Yargıtay,  kararların  gerekçeli  olmasını,  iddiaların  detaylı  bir  şekilde değerlendirilmesi, hükmün dayandığı maddî ve hukukî sebeplerin açıklanması, özellikle de hukuka aykırı bulunan nedenlerin belirtilmesi olarak anlamıştır. Bu açıklamalar ışığında söylenebilir ki gerekçe, yargı kararının içermesi gereken resmi ve hukuki zorunlu verilerin ötesini içermelidir.  Gerekçeli karar, hâkimi çözüme                                                  11  ŞEKER, Hilmi, Esbabı Mucibeden Retoriğe Hukukta Gerekçe, Beta Yayınları, İstanbul, 2010, s. 14. 12  ÖZYÖRÜK, Mukbil, Tercüman Gazetesi, 07 Aralık 1979 tarihli köşe yazısı.  13  SUNAY, Zuhal Aysun, İptal Davalarında Gerekçeli Karar Hakkı, Seçkin Yayınevi, Ankara, 2016, s. 24. 14   Uyuşmazlıkların çözümünde yargıya düşen en önemli görevlerden birisi de açık ve net çözümler bulmak, anlaşılabilir tutarlı kararlarla kamu düzen ve barışının sağlanmasına hizmet etmek olmalıdır. Hükmün açık ve net olması gereği hüküm sonucu ile sınırlı olmayıp, iddiaların tek tek ele alındığı, cevaplandırıldığı hukuka ve yasaya aykırı bulunma ya da bulunmama nedenlerinin açıklandığı, yasal dayanakların gösterildiği, anlamaya ve denetime elverişli gerekçenin varlığını da gerektirir. Zira taraflar  ancak  gerekçe  sayesinde  hükmün  hangi  maddî  ve  hukukî  sebebe  dayandırıldığını anlayabilecekleri gibi Yargıtay denetimi de ancak kararın gerekçe içermesi halinde, mümkün olacaktır. İşte bu nedenledir ki, kararın gerekçesinde hangi maddî vakıanın hangi hukukî sebeple davacıyı haklı gösterdiğinin açıklanması halinde ancak, HUMK un 388 inci maddesine uygun bir kararın varlığından söz edilebilecektir. Gerek Anayasamız, gerek 1086 Sayılı HMUK ile getirilen ve yukarıda açıklanan yasal düzenlemelerin nihai amacı budur . YHGK, T. 03.12.2003, K. 2003/776, E.2003/720, Kazancı Bilgi Bankası.   1248Albal Ulaş                                                                                      Hacettepe HFD, 11(2) 2021, 1243-1283   götüren hukuki ve fiili nedenleri, tarafların esaslı iddialarının cevabını, hâkimin olayda uyguladığı  mevzuatı  yorumlamasını  ve  hatta  seçtiği  yorum  metodunun  nedenini içermelidir.  Gerekçe,  uyuşmazlığın  taraflarını  tatmin  etmeli  özellikle  idari  yargı düzeninde idarelerin kararı uygularken çelişkiye düşmelerini engellemelidir.  Gerekçe,  nereden biliyorsun  sorusuna cevap almamızı sağlar. Bu cevap bizi  doğru  veya  gerçek  bilgiye götürür. Buradan şöyle bir çıkarımda bulunmamız hatalı olmaz;  yanlış bilgi yanlış sonuca; doğru bilgi ise doğru sonuca götürür . İşte usul hukukunun konusu, hukukî uyuşmazlıkların doğru bir şekilde çözülmesi için başka bir ifadeyle  doğru sonuca  ulaşmak için gerekli ortamı yaratmaktır. Bu ise düzgün ve detaylı yazılmış bir gerekçe ile mümkündür.  Mahkemenin, tarafların iddialarına cevap vererek sonuca nasıl vardığını göstermek için izlediği yol gerekçedir. Bu bağlamda hâkimin bu yolu anlatmak ve temellendirilmek için kullandığı kelimeleri özenle seçmesi önemlidir.  Karar verme sürecinde hâkim, yasalardaki  düzenleniş  amacını  keşfederek  önündeki  davaya  uygulanacak  hukuku saptamalı ve bu uygulamayı yaparken adil davranmalı, ciddi/belirgin nitelikte bir hata yapmamalıdır.  Bu  aşamada  verilen  kararın  belli  bir  hukukî  gerekçeyi  de  içermesi gerekmektedir.  Bu  şekilde  hâkim,  hukuk  yaratmaktadır;  bilimsel  soyutluluğu somutlaştırmaktadır.  Gerekçenin en önemli dayanağı mantıktır. Hukukî bir sorunun çözümünde, bütün fikirlerin gerek mantık ve sıralama gerekse üslup bakımından birbirine uyması gerekir. Hukukçunun ödevi, kanunu uygulayarak olayı kanun gözüyle ölçmektir. Mantıkta, bir iddia ancak, mantıki bir sıra ile belli bir nedenin zorunlu sonucu sayılabildiği takdirde, doğru olarak kabul edilir. Hukukta da buna benzer bir kural yürür, bir talep, hukukî bir muamele ile belli bir kuralın zaruri sonucu olarak kabul edildiği takdirde haklı sayılır. Başka bir deyişle; varılan sonucun doğruluğu, muhakemenin biçimine, tamam oluşuna,                                                  15  Bilgi teorisi ve gerekçe üzerine daha ayrıntılı açıklama için bkz. AKIN, İbrahim, Yargı Kararlarında Gerekçe (Bilgi Teorisi ve Mantık Açısından Değerlendirme), Kazancı Bilgi Bankası, Ankara, 2001, s. 20 vd. 16  BLANCO, Florent, Contentieux Administratif, 1. Edition, Themis Droit Puf, Paris, 2019, s. 659. 17  YÜCEL, Mustafa Tören,  Kararlarda Gerekçe ve Muhalefet Şerhi , HFSA (8. Kitap), İstanbul Barosu Yayını, Yıl: 2003, (s. 162-170), s. 163.   1249Albal Ulaş                                                                                      Hacettepe HFD, 11(2) 2021, 1243-1283   doğruluğuna  ve  mantıki  olup  olmamasına  bağlıdır.  Tarafların  ve  gerekirse  üst mahkemenin  ve  bu  kararları  inceleyecek  hukukçuların  hâkimin  keyfi  hareket  edip etmediği, kanun ve hakkaniyete uygun karar verip vermediği hususunda bir sonuca varabilmeleri için tek vasıta, kararın gerekçesidir. Gerekçesiz karar, isabetli olabilir, fakat kararın isabetli olup olmadığı hakkında gerekçe olmadan bir sonuca varmak mümkün değildir.  Özetlemek  gerekirse;  bir  yargı  kararında  gerekçenin  varlığı  mantıki  bir zorunluluktur. Sadece bir karar vermek yeterli değildir, aynı zamanda kararın nedenini açık  bir  şekilde  belirtmek  gerekir.  Uyuşmazlık  konusu  olay  ile  ortaya  konulan delillerden hareketle varılan sonuç olan karar arasında sebep-sonuç ilişkisi kurulmalıdır. Gerekçe aynı zamanda ahlaki bir yükümlülüktür. Çünkü hâkimin veya mahkemenin çözdüğü uyuşmazlık hakkında verdiği karar ile öncelikle taraflar olmak üzere, tüm ilgililere bilgi verme ödevi bulunmaktadır. Gerekçeler, kararların temellendirilmesini sağlar, kararlara meşruiyet kazandırır, keyfilikleri önler,  Türk Milleti  adına karar veren yargı organının kararlarının, muhataplarının tatminine hizmet eder, yargıyı içtihatlar yönünden zenginleştirir, hukuk devleti ve yargıya olan güveni arttırır. Hukuka aykırı, haksız bir kararı makul bir gerekçeye bağlamak zordur, hatta imkânsızdır. Bu itibarla gerekçe, ayrıca mahkemeyi daha iyi düşünmeye, işi daha esaslı incelemeye sevk eder. Gerekçe aynı zamanda hakimleri kararları verirken ve kaleme alırken titiz olmaya sevk ederek, kanun yollarında kararların incelenmesini kolaylaştıracaktır.                                                   18  HİRŞ, Ernst, Pratik Hukukta Metot, 8. Basım, BTHAE Yayınları, Ankara, 2017, s. 99- Bu kitabın ilk baskısı 1944 tarihinde yapılmıştır, s. 99.  19  KARAYALÇIN, Yaşar, Hukukta Öğretim-Kaynaklar-Metot–Problem Çözme, 4.Basım, BTHAE Yayınları, Ankara, 1994,- Bu kitabın ilk baskısı 1977 tarihinde yapılmıştır, s. 116-117. 20  In le Conseil D Etat, cour regulatrice, chron.1954, Aktaran; PONTHOREAU, 1994, s. 749. 21  KARAKOÇ, Yusuf,  Yargı Kararlarının Dili ve Gerekçesi , HFSA 16. Kitap, İstanbul Barosu Yayınları, İstanbul, Yıl: 2007, (s. 275-283), s. 279. 22  TÜRKMEN, Ali,  Türk Yargı Kararlarında Gerekçe ve Önemi , Legal Hukuk Dergisi, Cilt:13, Sayı:154, (s. 39-60), s. 55. 23  YÜCE, Turhan Tufan, Ceza Muhakemesi Hukukunda Hukuk Devleti Esasları, Atatürk Üniversitesi Basımevi, Erzurum, 1968, s.59. 24  CHAPUS, Rene, Droit du Contentieux Administratif, 8. Edition, Montchrestien, Paris, 1999, s. 906.   1250Albal Ulaş                                                                                      Hacettepe HFD, 11(2) 2021, 1243-1283   A. Gerekçeli Kararın Gelişimi Tarihteki  ilk  gerekçeli  karara  Sümer  Rahip  Devletlerindeki  kil  tabletlerde rastlandığı  kabul  edilse  de  gerekçenin  gelişmesi  12.  yüzyılın  sonunda  yazının  adli uygulamalarda kullanılmasına tekabül eder.  Ancak gerekçeler bu dönemde oldukça fazla ve karmaşıktır.  Günümüzde kullanılan anlamda yargı kararlarının gerekçeli olması  Fransız İhtilali ile gelişen düşünce akımlarının etkisi ve birikiminin ürünü  olarak gösterilmektedir. İhtilalden önce, ilk olarak Fransa da Dragguignan Tiers Etat nın 1788 tarihli toplu istek dilekçesinde  (muhtırasında)  yargı  kararlarının  gerekçeli  olması  talebinin  yer  aldığı görülmektedir. Fransa da, Devrimden sonra  16-24 Ağustos  1790 tarihli  Kanununa konulan  hükümle,  tüm  mahkemelerin  kararlarını  gerekçeli  sunmaları  kanuni  bir zorunluluk haline getirilmiştir. Bu kanun, Fransa nın devrimden sonra,  yargı sistemini değiştiren  ve yargıçların artık yasama faaliyetlerine katılmalarını da engelleyen nitelikte hükümler ihtiva eden bir kanundur. Zira Fransa da yargı, toplumsal reformun yozlaşmış ve  gerici  bir düşmanı  olarak  algılanıyordu.  Bu bilgiler ışığında  yargı  kararlarının                                                  25  Sümerler zamanında geçen Suskun Kadın Davası, gerekçenin ortaya konulduğu ilk dava ve hüküm olarak kabul edilmektedir. M.Ö. 1850 dolaylarında Sümer Ülkesinde bir cinayet işlendi. Üç kişi, LU İnanna isimli bir tapınak görevlisini öldürdüler. Katiller, belirtilmeyen bir nedenle, kurbanın Nin-dada adındaki karısına kocasının öldürüldüğünü haber verirler. Garip bir şekilde kadın onların sırrını saklar ve yetkililere bildirmez. Ama o zaman bile, en azından uygar Sümer yurdunda adaletin eli kolu uzun ve kesindi. Cinayet Kral Ur-Ninurta ya başkenti İsin de bildirildi ve o da davayı Nippur daki mahkeme işlevi göre Yurttaşlar Meclisi nin önüne çıkardı. Mecliste bulunanların dokuzu, yalnızca üç katilin değil, kadının da cezalandırılması gerektiğini savunmuştur. Kadının, cinayeti öğrendikten sonra suskunluğunu koruduğu için suç ortağı olduğunu düşünmüşlerdir. Bunun üzerine meclisin iki üyesi kadının lehinde görüş bildirerek kadının susmasını ikrar olarak kabul etmezler. Onun cinayette yer almadığını (o gün orada olmadığını) ve bu nedenle de cezalandırılmaması gerektiğini öne sürerler. Mahkeme üyeleri savunmanın görüşüne katılır. Kadının, kocası sağ iken kadının ihtiyaçlarını karşılamaması nedeniyle cinayeti kimseye söylemediğini ve bu nedenle cinayete ortak sayılamayacağı gerekçe olarak ortaya koymuştur.  Gerçek katillerin cezalandırılmasına  karar verilerek dava sonuçlandırılır. Bu hükümde, Nippur Meclisi tarafından sadece üç kişiye ölüm cezası verilmiştir. Bu hüküm, kararı verecek olan meclis üyelerinin bir kısmının farklı görüşte olmaları halinde, karşı oyların da gerekçesinin olacağını ortaya  koymaktadır.  Delillerin  tartışılması  ve  bazı  delillerin  çürütülmesi  de  bu  davada gerçekleştirilmiştir. YERDELEN, 2015, s. 90. 26  AŞÇIOĞLU, Çetin,  Yargıda Gerekçe Sorunu , Hukuk Felsefesi ve Sosyolojisi Arkivi (8 inci Kitap), İstanbul Barosu Yayınları, İstanbul, Yıl:2003, (s.154-161), s.155. 27  SELÇUK, Sami, Beccaria nın İnsanlığa Bildirisi, İmge Yayınevi, Ankara, 2004, s.73 ten Aktaran; SUNAY, 2016, s. 22. 28  COHEN,  Matilda,   Reason  Giving  in  Court  Practice:  Decision  –  Makers  At  The  Crossroads , Colombia Journal of European Law, Yıl: 2008, Vol:14, No:2, (s.257-276). s. 261.   1251Albal Ulaş                                                                                      Hacettepe HFD, 11(2) 2021, 1243-1283   gerekçelendirilmesi zorunluluğunun, bir nevi yargı erkine güvenin az olmasından, yargı erkini- özellikle de Fransa da idari yargının doğuşunun idareyi güçlendirme amacı ile kurulduğunu düşünürsek- egemenin aracı olmaktan kurtarmak amacıyla ortaya çıktığı sonucunu  çıkarabiliriz.  Gerçekten  söz  konusu  düzenlemeler  ile  Eski  Rejimin uygulamalarıyla ilişkinin koparılarak  yargı  kararlarının gerekçelendirilmesi,  hâkimin keyfî veya taraflı karar vermesini engellemiştir. Keza, Fransa da İhtilalden hemen sonra, sert kuvvetler ayrılığı ilkesinin devletin bütün organlarında hissedilmesinin etkisi de yadsınamaz.  Gerekçe kavramında bir belirsizlik vardır. Bir yandan ciddi ve ayrıntılı bir yazma sürecidir,  diğer  yandan  da  bir  kontrol  aracıdır.  Bu  iki  gerekçe  kavramı,  iki  adalet anlayışına tekabül eder. Biri tarafların müzakerelerinden adaleti bulma görevini yargıca verir, diğeri ise yasayı uygulamaktan ibarettir. Türkiye ve Fransa nın dahil olduğu Kıta Avrupası Hukuk Sisteminde ikinci konsept uygulanmaktadır. Ancak gerekçe yazımını sadece kanunların uygulanması olarak indirgememek gerekir. Bazen hâkim kanısının hukuka uygun olduğunu değil, yaptığı tercihin isabetli olduğunu kanıtlamak için de gerekçeyi kullanabilir.  Hâkimin kanunun denetimine tabi olmadığı Anglo Sakson Sistemlerinde gerekçe yazma yükümlülüğü bulunmamaktadır. Ancak, bu kural, iki şekilde sınırlandırılmaktadır. Bunlardan ilki; yasama organının yargı kararlarının ve idarenin işlemlerinin gerekçeli olmasını  yasal  bir  zorunluluk  olarak  kabul  etmesidir.  İkincisi  ise;  öğretide  çoğu akademisyen yasal bir gerekçe belirtme zorunluluğu olmadığı konusunda hemfikir olsa da  gelenek  olarak  hâkimlerden  karara  etkili  olan  nedenleri  göstermelerini beklemektedirler. Çünkü gerekçe, şeffaflığı ve hesap verilebilirliği sağlayan, keyfi karar alınmasını önleyen hukukî bir kurumdur. Gerekçe belirtme konusundaki serbestinin bir                                                  29  ATAY, 2018, s. 26. 30  Fransa da İhtilali nden sonraki devlet yapısının detaylı açıklaması için bakınız. ÖZTÜRK, Burak, Fransız ve Türk Hukukunda İdarenin Düzenleme Yetkisinin Kapsamı, Yetkin Kitapevi, Ankara, 2009, s. 5 vd. 31  CASTAING-ZENATI, Frédéric,  La motivation des décisions de justice et les sources du droit , Recueil Dalloz, Yıl:2007, s. 1553. 32  COHEN, 2008, s. 261-262.   1252Albal Ulaş                                                                                      Hacettepe HFD, 11(2) 2021, 1243-1283   diğer istisnası ise yabancılar ile ilgili verilen kararlardır. Anglo Sakson Hukuku nda gerekçe, Fransız ve Türk Hukuku ndan farklı olarak; kısa, itiraz kabul etmeyen önerilerin açıklanması gibi kendini göstermektedir.  Açıklamalar ışığında anlaşıldığı üzere bazı hukuk düzenlerinde kararların gerekçeli olması zorunlu değildir. Yargı organlarının kararlarını gerekçeli yazmalarının zorunlu olduğu hukuk düzenlerinde, hâkimi o kararı vermeye iten her nedenin hükmün gerekçe kısmında gösterilmesi zorunlu mudur? ya da hangi hususların atlanması kararı gerekçesiz kılacaktır? Bu konular gerekçenin içeriği kısmında açıklanmaya çalışılmıştır.  B. Gerekçenin İçeriği  Gerekçenin içeriğinin tatmin edici ve tutarlı olması, hukukî dinlenilme hakkının ve adil  yargılanma  hakkının  sağlanması  açısından  çok  önemlidir.  Gerekçeli  karar, mahkemenin tarafsızlığını ortaya koyan yargısal bir metin olması itibariyle de taraflar ve toplum nezdinde prestij kazanmaktadır. Gerçekten, dosya içeriğine, akla ve hukuka uygun düşen bir gerekçe sayesinde taraflar davayı hangi maddî ve hukukî sebeplerden ötürü  kaybettiklerini  veya  kazandıklarını  öğrenme  ve  tatmin  olma  şansına  sahip olacaklardır. Taraflar açısından bu ihtiyacın giderilmesi temel bir insan hakkı, mahkeme açısından  ise  bir  yükümlülüktür.  Gerekçeli  karar,  kişilerin  adil  bir  şekilde yargılanmalarını sağlamayı ve kişileri denetlemeyi amaçlamaktadır. Ayrıca, tarafların muhakeme  sırasında  ileri  sürdükleri  iddialarının  kurallara  uygun  biçimde  incelenip incelenmediğini ve kendi adlarına verilen yargı kararlarının sebeplerini öğrenmelerini                                                  33  ATAY, 2018, s. 28. Anglo Sakson hukuk sistemlerinde yargı kararlarının gerekçeli olması ve gelişimi konusunda ayrıntılı bilgi için bkz. SHUMAN, Samuel:  Justification of judicial decisions , California Law Review, Yıl: 1971, Vol. 59, No: 3, A Tribute to Hans Kelsen, (pp. 715- 732). 34  ATALI, 2017, s. 1984-1985. 35  George Vedel e göre  iyi bir karar, davacının taraflı fakat sağlam anlatılmış maceraları ile başlar. Öyküden bahsedildikten sonra düşüncelere sıra gelir. Davacı ne istemektedir? Nelere dayanmaktadır? Elindeki argümanlar nelerdir? Danıştay bu konuda nasıl karar vermiştir? Ne zaman? Bilhassa niçin? Daha sonra en eğlenceli ana sıra gelir: kararın analizi. Kararı dikkatlice okumak, gerçekleri ve temel probleme uygulanacak prosedürleri anlamamızı engelleyen yabancı cisimleri ayırarak, karara götüren düşünceleri ayıklamak, yeniden okumak, örtük anlamları bulmaya çalışmak ve bazen de sessizliği dinlemek gerekir! Danıştay ın kısa ve öz gerekçesi yorumcularına ve izleyicilerine gizemini açarak bu hassas zevke katkıda bulunur , PONTHOREAU, 1994, s.747-748 36  TUTUMLU, Mehmet Akif, Hukuk Yargılamasında Hüküm ve Gerekçeli Karar, Seçkin Yayınevi, Ankara, 2007, s. 67.   1253Albal Ulaş                                                                                      Hacettepe HFD, 11(2) 2021, 1243-1283   sağlamaktadır. Hükmün gerekçesinde temel kararlar (örneğin idari işlemin iptali veya tazminat  miktarının  belirlenmesi  gibi)  bulunacağı  gibi,  tarafların  ikrarı,  iddia  ve açıklamaları  gibi  tali  nitelikteki  hususlar  da  bulunur.  Yargıtay  da  bir  kararında, kararların gerekçeli olmamasının kamu düzeni ile ilgili olduğuna işaret ederek gerekçesiz kararları bozmuştur.39. 1. Delillere ve Taleplere İlişkin Gerekçelerin İçeriği Gerekçede ilk tartışılması gereken taraflarca sunulan delillerdir. Hâkim, taraflarca gösterilen veya resen toplanan delilleri ayrı ayrı ele alarak değerlendirmeli, tartışmalı; kabul ve ret sebeplerini açıklamalıdır.  Toplanan delillere göre  gibi bir ifade ile kurulan hüküm gerekçe ilkesi ile uyumlu değildir. Kararda, hükme dayanak yapılan çekişmeli vakaların aydınlatılmasına yetecek ölçüde delilin irdelenmiş ve sabit sayılan bu vakalar ile  hüküm  (sonuç)  arasında  zorunlu  mantıki  bağın  gösterilmiş  olması  yeterlidir. Nitekim, AİHM de bir kararında benzer bir görüşe yer vermiştir:  Mahkeme kararlarının gerekçeli olması adil yargılanma hakkının unsurlarından birisi olmakla beraber, bu hak yargılamada ileri sürülen her türlü iddia ve savunmaya ayrıntılı şekilde yanıt verilmesi şeklinde anlaşılamaz. Bu nedenle, gerekçe gösterme zorunluluğunun kapsamı kararın niteliğine  göre  değişebilir.  Bununla  birlikte  başvurucunun  ayrı  ve  açık  bir  yanıt verilmesini gerektiren usul veya esasa dair iddialarının cevapsız bırakılmış olması bir hak ihlaline neden olacaktır.41 .                                                    37  AYM, Sencer Başat ve diğerleri başvurusu, T. 18.6.2014, Başvuru Numarası: 2013/7800, §31,34. 38  BLANCO, 2019, s. 660. 39  Yargıtay a göre;  …Hukukun üstün kılınması, yargıya güven duyulup bunun kuvvetlendirilmesi yansız ve aleni yargılama yanında, yoğun bir mesainin ürünü olan nihai kararların da yargılama safahatına uygun, doyurucu ve inandırıcı biçimde kaleme alınmasıyla olanaklıdır. Devletin temel esaslarını düzenleyen Anayasa da konuya yer verilmiş olması da bundandır. Varlığından söz edilebilmesi için gerekçenin yargılama safahatına uygun olması gerekir. Aksi halde karar  görünürde gerekçeli  olur ki, bu da gerekçesiz karar sayılır. Kararların gerekçeli olması kamu düzenine ilişkin olmakla aksi hal bozma nedenidir . Yargıtay 15. HD T. 8.03.2000 E.2 000 /829 K. 2000/1121, Kazancı Bilgi Bankası. 40  TUTUMLU, 2007, s. 67 41  Bkz.Ruiz-Torija/İspanya,  T.  09.12.1994,  Başvuru  Numarası:  18390/91,  §29-30 www.hudoc.echr.coe.int e.t.: 12.05.2018.   1254Albal Ulaş                                                                                      Hacettepe HFD, 11(2) 2021, 1243-1283   Resen  araştırma  ilkesinin  bulunmadığı  yargılama  düzenlerinde  hâkim,  aynı zamanda ispat yükünün hangi tarafa ait olduğunu doğru belirlemeli, ispat yükü kendisine düşen  tarafın  ispatlanmamış  iddia  veya  savunmasını  kararına  dayanak  almamalıdır. Hâkim/mahkeme,  ancak  böyle  davranarak,  objektif  sonuçlara  ulaşabilir  ve  davanın taraflarına güven verebilir .  Mahkeme kararlarının gerekçelerinde, karar verilirken bir delil başka bir delile üstün  tutulmuş  ise  bunun  da  gerekçede  açıklanması  gerekmektedir.  Sonuç  olarak, gerekçede hâkim, tarafların iddia, savunma, itiraz ve taleplerini değerlendirmeli, bunların kabule şayan görülme veya görülmeme sebeplerini açıklamalıdır. Burada her iddianın değil,  davanın  sonucu  ile  doğrudan  ilgili  ve  sonucu  belirleyici  savların  kararın gerekçesinde  cevaplanmış  olması  halinde  gerekçelendirme  yükümlülüğü  yerine getirilmiş demektir. 2. İleri Sürülen İddia ve Savunmalara İlişkin Gerekçelerin İçeriği Yargının mümkün olan hız ve tasarrufla işlemesi gereği, karara etkisi olmayan hususlar gerekçe kapsamı dışında bırakılabilirler. İleri sürülen her türlü iddiaya gerekçede ayrıntılı  olarak  yer  verilmesi  beklenmemelidir.  Anayasa  Mahkemesi,  bir  iddianın gerekçede yanıt verilebilmesi için onun  esaslı  bir iddia olması gerektiğini belirtir. Karara  göre;   Mahkeme  kararlarının  gerekçeli  olması  adil  yargılanma  hakkının unsurlarından birisi olmakla beraber, bu hak yargılamada ileri sürülen her türlü iddia ve savunmaya ayrıntılı şekilde yanıt verilmesi şeklinde anlaşılamaz. Bu nedenle, gerekçe gösterme zorunluluğunun kapsamı kararın niteliğine göre değişebilir. Bununla birlikte başvurucunun  ayrı  ve  açık  bir  yanıt  verilmesini  gerektiren  usul  veya  esasa  dair iddialarının cevapsız bırakılmış olması bir hak ihlaline neden olacaktır. İlk derece mahkemesinin başvurucunun esaslı bir iddiasını kararında tartışmamış olması nedeniyle                                                  42  CANDAN, Turgut, Açıklamalı İdari Yargılama Usul Kanunu, 2. Basım, Maliye ve Hukuk Yayınları, Ankara, 2006, s. 617. 43  TUTUMLU, 2007, s.70 44  ALP, Mustafa,  Anayasa Hukuku Açısından Mahkeme Kararlarında Sözde (Görünürde) Gerekçe , Prof. Dr. Mahmut Tevfik Birsel e Armağan, İzmir; Dokuz Eylül Üniversitesi Yayını, (s. 425-441), s. 440 45  AYM, Aziz Turhan Başvurusu, Başvuru no: 2012/1269, Karar T. 08.05.2014.   1255Albal Ulaş                                                                                      Hacettepe HFD, 11(2) 2021, 1243-1283   gerekçeli karar hakkının ihlal edildiğine hükmetmiştir.  O halde, gerekçede tarafların iddia ve savunmalarında bulunan her hususa değinilmiş olması beklenilmemekle birlikte karara etki edecek nitelikteki iddia ve savunmaların tartışılması gerekmektedir. Örneğin, idare mahkemelerinin idareyi tazminat ödemeye mahkûm etmesi durumunda idareye isnat  edilen  kusurun,  bu  kusurun  neden  karara  etki  ettiğinin  ve  kararın  hukukî dayanaklarının gerekçede mutlaka belirtilmesi gerekir. Başka bir ifade ile, idarenin sorumluluğuna hükmedilen bir yargılama sonunda verilen kararın gerekçesinde, olay kısaca açıklanmalı, olaya neden olan idarenin davranışı, ortaya çıkan zarar ve aralarında kurulan illiyet bağı belirtilmelidir. Bunların yanında eğer bilirkişi incelemesi yapıldı ise bilirkişi  raporlarına  da  kısaca  yer  verilmelidir.  Bütün  bunlara  dikkat  edildiğinde uyuşmazlığın  karara  bağlanma  süresine,  tarafların  sayısına,  bilirkişi  raporu  istenme sıklığı gibi verilerle değişiklik gösterse bile ortalama 3 veya 4 sayfalık bir gerekçeli kararın ortaya çıkması beklenmektedir.  İddia ve savunmaların gerekçede yanıt verilmesi hususunda Fransa idarî yargı düzeninde kullanılan sistem ülkemizde de kabul edilebilir. Buna göre, usul ekonomisi kuralı  gereğince,  iddia  ve  savunmalara  verilen  cevapların  gerekçede  yer  alması konusunda;  kabul  edilen  ve  reddedilen  iddialar  ile  ilgili  olarak  farklı  tutuma gidilmektedir. İddiaların kabulü halinde, örneğin idari işlemin iptal edilmesi durumunda, hâkimin bu sonucu destekleyen bütün iddialara cevap vermesi, usul ekonomisi gereğince beklenmemektedir. Bu kurala göre, eğer davacının iki tane iddiası varsa bu iddialardan karara etkisi açısından en özeli ve önceliklisi seçilip gerekçeye o yazılmalıdır. Yargıcın iki tanesini de gerekçeye alma zorunluluğu bulunmamaktadır. Bu durum, yargının işini kolaylaştıracak, hâkimin daha az çaba sarf etmesini sağlayacaktır 47. .  Usul ekonomisi, yargının işini kolaylaştırmakla birlikte, bazı iddiaların cevapsız kalması ve iddia sahibinin yargılamadan tatmin olamaması gibi sonuçlar doğurabilir. Taraflar ikincil de olsa yargılamaya etki eden hususlar konusunda kısmi bir görüşe sahip olurlar. Örneğin, idare, gerekçede belirtilen hukuka aykırılığı düzeltme imkânına sahip                                                  46  BROYELLE, Camille, Contentieux Administratif, 7. Edition, L.G.D.J., Paris, 2019, s.267. 47  Gerekçeye geçirilmeyen  diğer iddiaların incelenmesine gerek duyulmadığı  gerekçede belirtilmelidir. BROYELLE, 2019, s. 268.   1256Albal Ulaş                                                                                      Hacettepe HFD, 11(2) 2021, 1243-1283   olabilecekken belirtilmeyen hususları tekrarlayabilecektir. Bunu önlemek için hâkim, bazen vardığı sonuçları destekleyen bütün iddialara cevap verebilir. Böylece taraflar, iddialarının hepsi hakkında bilgilendirilirler. Bilindiği üzere idari yargıda bir iptal davasında, idari işlemin iptalini gerektirecek her türlü hususa gerekçede yer verilmesi beklenemez ancak idari işlemin iptal nedenleri hakkında gerekçe üzerinden idareye detaylı bilgi verilmesi aynı hataların tekrar  yapılmasını engelleyebilecek midir? Bu soruya  olumlu  yanıt  verilmesi  uyuşmazlıkları  azaltacağı  için  yargının  daha  hızlı çalışmasını sağlayacaktır.   İddiaların reddi halinde ise, iddiası reddedilen taraf için gerekçede ret sebeplerine ilişkin  şüphe  bırakmayacak  şekilde,  tatmin  edici  cevaplar  bulunmalıdır.  Bunun  iki istisnası bulunmaktadır; istisnalardan ilki reddedilen iddianın davanın sonucuna etki etmemesidir. Diğeri ise, davanın esasa girilmeden, usulden reddedilmesidir. Örneğin, hâkim, ret veya yasaklılık durumları nedeniyle davadan el çektiğinde, taraflar, iddialarına cevap vermeden ayrılmaya yetkilidir.  3. Hukukî Yorumun Gerekçede Belirtilmesi  Yargılama, somut olayın sınırlarının tüm yönleriyle belirlenmesi, soyut hukuk kuralının tekniğine uygun olarak yorumlanıp somut olaya uygulanması demektir. Medeni Usul Hukukunda altlama faaliyeti olarak adlandırılan bu durum hâkim tarafından doğru yapılmalı  ve  gerekçeye  belirsizliğe  neden  olmayacak  şekilde  işlenmelidir.  Altlama faaliyetini  tarafların getirdiği ve ispat ettiği dava malzemesi ile hâkimin tespit edip bulduğu  hukuk  normunun  soyut  unsurlarının  karşılanıp  karşılanmadığının  tespitine yönelen bir yargısal faaliyet  olarak tanımlamak mümkündür 51. Altlama faaliyetinde yanlış değerlendirme yapılması kanun yolunda bozma sebebidir.                                                  48  BROYELLE, 2019, s. 269. 49  PONTHOREAU, 1994, s. 759. 50  BROYELLE, 2019, s. 270. 51  YAVAŞ, Murat,  Medeni Yargılamanın Amacı Bağlamında İspat Yükü Kavramı , Mehmet Akif AYDIN a Armağan, Marmara Üniversitesi Hukuk Fakültesi Dergisi, Yıl:2015, (s.741-761), s. 747. 52  PEKCANITEZ, Pekcanıtez Usul, 2019, s. 2212-2213.   1257Albal Ulaş                                                                                      Hacettepe HFD, 11(2) 2021, 1243-1283   Yargı organı, kararını tüm yönleriyle ortaya koyacak biçim ve üslupta kaleme almalıdır. Başka bir deyişle, maddî olayı anlatıp, ilgili hukuk kuralını yazarak, bu duruma göre işlemin hukuka uygun olduğunu ya da olmadığını söylemek, gerekçe değildir. Bir karara gerekçeli denilebilmesi için, kararda, tarafların dayandığı maddî ve hukukî sebebin gerçeğe ve hukuka uygunluğu çeşitli yönleriyle ve tarafların iddia, talep ve savunmaları da karşılanmak suretiyle ortaya konulmalıdır. Örneğin, davanın konusu bir idari işlem veya eylemse idarenin uyguladığı (yasal veya idarî) düzenlemenin hukuka uygunluğu, uyuşmazlığa  uygun  yorum  teknikleri  kullanılarak  tespit  edilmeli;  yapılan  tespit  ve yoruma  göre  sonuca  ulaşılmalıdır.  O  halde  örnek  bir  gerekçeli  kararda  sebebin gösterilmesi  gerekir.  Nitekim  Danıştay  da  bir  kararında  hukukî  sebebin gösterilmemesinin,  ilk  derece  mahkemesinin  kararını  hukuka  aykırı  hale  getirdiğini belirtmektedir. Karara göre;  ... dava konusu vergi tarhına esas matrahın 16.750.000- lira olması; ayrıca, olaya, kaçakçılık cezası değil ağır kusur cezası uygulanması gerektiği sonucuna varılmış ise de mahkemeyi bu yargıya götüren maddî ve hukukî nedenler hakkında  herhangi  bir  açıklama  yapılmamıştır.  Başka  anlatımla;  kararda  gerekçe gösterilmemiştir... 54. Hirş yorumu, genel ve soyut ifadeler kullanılan yasa maddelerinin somut durum için yeniden inşa edilmesi şeklinde ifade eder. Yeniden bir anlam inşa edilmesi bu yorumun keyfi olacağı anlamına gelmez. Yorumcu, bu anlamı yaratırken kendi dil, kültür ve  anlam  evrenini  yaratır.  Dolayısıyla  bu  evreni  yaratırken  oluşan  sınırlarını gerekçelendirmelidir. Hirş e göre, kararda seçilen yorum tarzının hangi nedenlerden ötürü daha elverişli olduğu gösterilmelidir. Temyiz mercii de gerekçe gösterilmeden yapılan yorumları hukuka aykırı bulmaktadır.  Örnek olarak, Yargıtay 6 ncı Ceza dairesi                                                  53  KARAKOÇ, 2007, s. 278. 54  Danıştay, 7. D, T. 25.11.1999, E. 1998/1345, K. 1999/2900, Kazancı Bilgi Bankası. 55  Yorumcunun hukukî yorum yaparken kendi dil, kültür evrenini yaratması yorumun her zaman hukuka uygun olacağı anlamına gelmez. Örneğin, Danıştay bir kamu görevlisi alım ilanında  askerlik görevini tamamlamış olmak  şartının bulunmasından bu ilana sadece kadın adayların başvurabileceği yorumunu yapmış ve sınavı kazanan kadın adayların atanma işlemini iptal etmiştir. Bu karar AİHM tarafında Türkiye nin mahkûm edilmesine neden olmuştur. bkz. AİHM, Emel Boyraz v. Türkiye, Başvuru No. 61960/08, 02.12.2014; Hülya Ebru Demirel v. Türkiye, Başvuru No. 30733/08, AİHM, 03.12.2018. www.hudoc.echr.coe.int, Erişim:20.10.22021. 56  HİRŞ, 2017, s.109.   1258Albal Ulaş                                                                                      Hacettepe HFD, 11(2) 2021, 1243-1283   04.02.2002  tarih  ve  48/1108  numaralı  kararında,  çadır  kavramını  bina  içerisinde değerlendirmemiştir.  Kararda  binanın;   başkalarının  girmesine  izin  verilmediğini gösterecek biçimde dış dünyadan ayrılmış, yanları muhkem surette yapı malzemesiyle örtülmüş üstü kapalı geçici veya sabit, resmi ya da özel yapı  olduğunu belirtip ilk derece mahkemesinin yorumunu hukuka aykırı bularak hükmün isabetli kurulmadığını belirtmiş ve bozma kararı vermiştir . İdare hukuku gibi içtihadi hukuk dallarında gerekçede belirtilen  yeni  kavramların  tanımlanması  özellikle  önemlidir.  Örneğin,  Anayasa Mahkemesi  idari  sözleşme  ölçütlerini  belirlediği  kararında,  ölçütlerden  biri  olarak idareye,  özel hukuk yetkilerini aşan  yetkiler tanınması gerekliliğinden bahsetmiş ancak bu  terimi  tanımlamamıştır.  Bir  sözleşmenin  idari  sözleşme  veyahut  özel  hukuk sözleşmesi  sayılmasının  hukukî  sonuçları  farklı  olduğundan  idarenin  bu  ayrımı mahkemelerin  gösterdiği  şekliyle  kendiliğinden  yapabilmesi  gerekir.  Bunun  için  de mahkemenin  özel hukuk yetkilerini aşan yetkiler  gibi muğlak bir kavramı sadece belirtmekle kalmayıp tanımlaması, idareye yol gösterici nitelikte olduğu gibi gerekçe yazım tekniklerine de uygun kabul edilir.  Hâkimin  gerekçeye  aktardığı  yorumu,  kanunun  hem  lafzına  hem  de  konuluş amacına uygun olmalıdır. Hukukçu herhangi bir maddeyi yorum kurallarına uygun bir şekilde yorumladıktan sonra, bulduğu ve kullandığı yorum tarzını mantıkla da ispat etmelidir. Sonucun, maddenin lafzına veya ruhuna ya da çıkarların durumuna uyduğunu ileri  sürmek  yeterli  değildir.  Seçilen  yorum  tarzının  hangi  nedenlerden  ötürü  daha elverişli  bulunduğu  gösterilmelidir.  Bu   ispat ,  mantıki  ve  inandırıcı  olmalıdır. Gerekçe, dosyanın içeriği ile uyumlu olmalı, gerekçede tarafların taleplerine esas olan, iddia ve savunmalara dayanak oluşturan önemli vakaların tümü değerlendirilmeli ve bu, kararın gerekçesinde gösterilmelidir. Gerekçenin uzun veya kısa olması önemli değildir, önemli olan içermesi gereken bütün unsurları içermesidir.                                                  57  UZUN, 2007, s. 363-364. 58  AYM, T. 09.12.1994, E.1994/43, K.1994/42, RG.24.01.1995.AYM Kararlar Bilgi Bankası 59  HİRŞ, 2017, s. 105. 60  ÖZEKES, Muhammet, Medeni Usul Hukukunda Hukukî Dinlenilme Hakkı, Yetkin Yayınları, Ankara, 2003. s. 177.   1259Albal Ulaş                                                                                      Hacettepe HFD, 11(2) 2021, 1243-1283   II.YARGI KARARLARINDA GEREKÇE Kararlar,  esasen  ara  kararlar  ve  nihai  kararlar  olarak  ikiye  ayrılarak incelenmektedir. Bu ayrım, karar verildikten sonra hâkimin uyuşmazlığın çözümüne devam edip, etmemesine göre yapılmaktadır. Hâkim, verdiği kararla yürütmekte olduğu yargısal faaliyeti sonlandırıyorsa bu tür kararlar,  nihai karar  olarak adlandırılmaktadır. Nihai karar veren hâkim, bununla yargılamayı usul ya da esasa ilişkin bir sebeple sona erdirmektedir. Buna karşılık hâkim, karar verdikten sonra uyuşmazlığın çözümü için yargılama faaliyetine devam ediyor, o yargılamadan veya davadan elini çekmiyorsa bu kararlar ara kararlardır. Bu ayırım, kanun yollarına başvuru açısından önem taşır. Zira hukukumuzda kural olarak sadece gerçek anlamda nihai kararlara karşı kanun yollarına başvurulabilir. Ara kararlara karşı ise tek başına kanun yollarına başvurulamaz; ara kararların ancak nihai kararla birlikte kanun yolu denetimine tabi tutulabilir.  Anayasa nın 141 inci maddesi  bütün mahkemelerin ,  her türlü kararları  nın gerekçeli  olması  gerektiğinden  bahseder.  Başka  bir  deyişle,  Anayasa,  herhangi  bir mahkemeye veya mahkemelerin herhangi bir tür kararına  gerekçesizlik  ile ilgili bir istisna  getirmemiştir.   Her  türlü   ibaresinden  anlaşılmaktadır  ki,  ilk  derece mahkemelerinin sadece nihai kararlarını değil ara kararlarını ve hatta direnme kararlarını gerekçe  göstererek  kaleme  almaları  gerekir.  Yargıtay a  göre,  direnme  kararlarında, hukuka uygunluk denetimi yapan yüksek mahkemenin hukuka aykırı bularak bozduğu kararının; hukuka uygun olma ve bozma kararının yerinde olmama nedenleri ilk derece mahkemesince tek tek açıklanmalıdır.63   Bütün mahkemelerin  ibaresi ise bizi sadece ilk derece mahkemelerinin değil, yüksek mahkemelerin de kararlarını gerekçeli yazması gerektiği sonucuna götürmektedir.                                                   61  PEKCANITEZ, Hakan, Pekcanıtez Usul Medeni Usul Hukuku, On iki Levha Yayınları, İstanbul, 2017, s.1970, ATALI Murat / ERMENEK, İbrahim, Medeni Usul Hukuku, Seçkin Yayınları, Ankara, 2019, s.292. 62  ATALI, 2017, s. 1969. 63  Yargıtay Hukuk Genel Kurulu, T. 07.05.2014, 4/1121-626, Aktaran; BEKRİ, M. Nedim,  Gerekçeli Karar Hakkı , Ankara Barosu Dergisi, yIL:2014, Cilt: 72, Sayı:3, (s. 205-228), s.225.   1260Albal Ulaş                                                                                      Hacettepe HFD, 11(2) 2021, 1243-1283   A.  Kısa Karar- Gerekçeli Karar Ayrımında Gerekçe Yargılama sonunda varılan sonucun ne olduğunu, taraflara yüklenen borçların ve tanınan hakların nelerden ibaret bulunduğunu, varsa hükme karşı kanun yolunun tür ve süresini içeren kararlara kısa karar denir. Gerekçeli karar ise, mahkemeyi, hüküm sonucuna götüren maddî ve hukukî sebeplerin, dayanakların açıklandığı; iddia, savunma, argümanlarının, delillerin tartışılıp değerlendirildiği; mahkeme masrafları, harçları gibi yardımcı taleplerin de hüküm fıkrasında karara bağlandığı hukukî metindir.   Uygulamada gerek mahkemelerin iş yükünün çok olması gerekse diğer nedenlerle, kararın ayrıntıları ve gerekçeleri daha sonra yazılır. HMK nın 294 üncü maddesinin 4 üncü fıkrasına göre, gerekçeli karar kısa kararın tefhiminden itibaren 1 ay içerisinde yazılmalıdır. Kanun bu 1 aylık süre ile gerekçeli kararın yazılmasında mahkemelerin keyfi  davranışlarının  önlenmesini,  tarafların  haklarının  ihlal  edilmemesini,  üst mahkemelere  başvuru  hakkının  sürüncemede  bırakılmamasını  ve  bir  an  önce,  hak arayanlara haklarının teslim edilmesini amaçlamıştır. Bu durumda, şöyle bir soru akla gelebilir; bir hâkim kısa karar verdikten sonra herhangi bir şekilde görevini ifa edemez hale gelirse, kısa kararın gerekçesi nasıl yazılacaktır?  Bununla ilgili geçmişte Yargıtay, her ne kadar kısa karar, hükmün esasına teşkil etse de gerekçeli kararı yazacak olan hâkimin yargılama yapması gerektiğinden bahisle, yeniden bir hüküm kurulması gerektiğini belirtmiştir.  Konuyla ilgili günümüzde HMK ve CMK da özel düzenlemeler mevcuttur. 6100 sayılı  HMK nın  299 uncu  maddesine  göre;  Hüküm  sonucu  tefhim  edildikten  sonra                                                  64  TUTUMLU, 2007, s.46. 65  TUTUMLU, 2007, s. 47. 66  DEMİRCİOĞLU, Yaşar, Medeni Usul Hukukunda insan Hakları ve Adil Yargılanma Güvenceleri, Yetkin Yayınevi, Ankara, 2007, s. 214; ATALI / ERMENEK, 2019, s.308; ERCAN, İsmail: Medeni Usul Hukuku, Yetkin kitabevi, Ankara, 2020, s.319: PEKCANITEZ, 2019, s. 1997. 67  Her ne kadar hükmün esasına kısa karar teşkil etmekte ise de CMUK.nun 260 ve 268. maddeleri uyarınca Yargıtay denetimine de imkan verecek biçimde, maddî olaylarla sübut nedenlerinin kuşkuya yer vermeyecek şekilde açıklanarak, gerekçeleri ile birlikte gösterilmesi gerektiğinden, bu durumun CMUK.nun 308. maddesinin açık hükmü muvacehesinde kanuna muhalefet halini oluşturması ve CMUK nun 260, 261, 268 ve 308 inci maddelerine uygun düşecek ve kısa kararı da kapsayacak yeni bir hüküm kurulması lüzumu  Yargıtay 2.CD, T. 24.03.1995, E. 1995/2419 K. 1995/3803, Kazancı Bilgi Bankası.   1261Albal Ulaş                                                                                      Hacettepe HFD, 11(2) 2021, 1243-1283   gerekçeli karar imzalanmadan, hâkim ölür veya herhangi bir sebeple imzalayamayacak hâle düşerse, yeni hâkim, tefhim edilen hükme uygun olarak gerekçeli kararı bizzat yazarak imzalar. HMK  nın ilk halinde olan bu düzenleme, CMK ya 2016 tarihinde, 6763 sayılı Kanun ile 232. maddeye 5 inci Fıkra olarak eklenmiştir. Söz konusu hükme göre, Hüküm sonucu tefhim edildikten sonra gerekçeli karar imzalanmadan hâkim ölür veya herhangi bir sebeple kararı imzalayamayacak hâle düşerse, yeni hâkim, tefhim edilen hükme uygun olarak gerekçeli kararı bizzat yazarak imzalar.  Kısa karar terimi, hukuk sistemimize uygulama sonucunda girmiştir. Zira Türk Yargılama sisteminde yaygın uygulama, mahkemelerin önce hükmü açıklamaları aradan belli bir süre geçtikten sonra gerekçeli kararı yazmalarıdır. Hükmü açıklayıp, gerekçesi henüz yazılmadan hâkimin görevini ifa edemez hale gelmesi durumunda, gerekçenin yeni hâkim  tarafından  verilmesi  bazı  sakıncalara  sebep  olabilecektir.  Ceza  ve  hukuk yargılaması, duruşmalı yargılama düzenleridir. Uyuşmazlık ile ilgili yargılama faaliyetine katılmamış, tanıkları, mağduru, sanığı ve diğer tarafları dinlememiş ve sadece dosya üzerinden uyuşmazlığa vakıf olan hâkimin, gerekçeli kararı yazdırmaya zorlanması, hukuk tekniği ve gerekçe yazım tekniği açısından hukuka aykırıdır.  Hâkimin  hangi  zorunlu  nedenlerle  gerekçesini  sonradan  yazdığını  kararında belirtmesinin keyfiliği önleyeceği ve hukukî dinlenilme hakkına uygun olacağı doktrinde belirtilmektedir. Buna göre gerekçenin hükümle birlikte, zorunlu hallerde ise kısa süre içinde yazılmasının bir önemi de karar aleyhine verilen tarafın, gerekçe ortaya çıkıncaya kadar mahkemenin kararına şüphe ile yaklaşmasının önüne geçmek ve tarafın kanun yoluna başvuru imkânını da geciktirmemektir. Gerekçeli karar, hüküm fıkrası ile maddî vakalar arasında köprü görevi yapar. Bu sebeple gerekçeli karar ile kısa kararın birbirine uygun olması gerekir. Nitekim Yargıtay kararlarında, kısa kararın açıklanan hükmün ve gerekçeli kararın çelişkili olmasını bozma nedeni olarak kabul etmektedir. HMK nın 353 üncü  maddesinin  1 inci  fıkrasının  b  bendinin  2  numaralı  alt  bendinde  kararın                                                  68  ÖZEKES, 2003, s. 175. 69  DEMİRCİOĞLU, 2007, s. 215. 70  Yargıtay İçtihadı Birleştirme Kararı, T.10.04.1992, E.19917, K.1992/4; Yargıtay 6. HD, T. 02.04.2007, E. 2006/1755, K. 2007/3680; Aktaran, BEKRİ, 2014, s.225.   1262Albal Ulaş                                                                                      Hacettepe HFD, 11(2) 2021, 1243-1283   gerekçesinde  hata  edilmesi  istinaf  sebebi  olarak  düzenlenmiştir.  Düzenlemeye  göre istinaf mahkemesi hatayı düzelterek esas hakkında karar verecektir.   B. Ara Kararlarda Gerekçe  Ara  kararlar,  yargılamaya  (davaya)  son  vermeyen,  bilâkis  onu  yürütmeye, ilerletmeye yarayan kararlardır. Hâkim, yargılamayı yürütmek (ilerletmek) için davada birçok ara karar verebilir. Bütün bu kararların ortak niteliği, hâkimin ara kararı ile davadan (işten) elini çekmeyip, davaya devam etmesidir.  Türk yargılama hukukunda, yargılamayı sona erdirmemekle birlikte, bazı tedbirler öngören kararlar da bulunmaktadır. Geçici hukukî koruma getiren bu kararlara, ceza yargılamasında  tutuklama  kararlarını,  idari  yargılama  hukukunda  yürütmenin durdurulmasının, hukuk muhakemesinde ise  ihtiyat-i  tedbir kararlarını  örnek olarak verebiliriz. Bu tür kararların gerekçeli verilmesinin, ihsas-ı rey teşkil edeceği endişesi ile hâkimlerin gerekçe göstermekten imtina edeceği sorunu akla gelmektedir. Bu konuda Usul Kanunlarında farklı düzenlemeler mevcuttur.  CMK  nın, 100 ve 101 inci maddelerine göre, maddî gerçeğe ulaşmak amacıyla tutuklama tedbiri uygulanabilir. Anayasa nın 141 inci maddesinin 3 üncü fıkrası, CMK  nın  34,  100  ve  101 inci  maddelerine  göre,  tutuklama  kararları  mutlaka  gerekçeli verilmelidir.  Bir  tedbir  olan  tutuklama  ancak,  masumiyet  karinesine  sahip  olmakla birlikte, kuvvetli suç şüphesini gösteren olgular altında bulunduğu söylenen şüpheli veya sanığın, adaletten kaçma veya delil karartma ihtimalini gösteren somut şüphelerinin varlığı halinde verilebilir. Tutuklama, kişi hürriyetinin geçici olarak sınırlandırılmak suretiyle yargılama için muhtemel olumsuzlukların önüne geçilebilmesi, maddî gerçeğe ve adalete ulaşılabilmesini sağlamak amacıyla uygulanabilecektir. Uygulamada ise genellikle, hâkimin tutuklama kararı verirken delilleri takdir edemeyeceği ve kovuşturma sırasında  değerlendirilmesi  gereken  delillerin  soruşturma  aşamasında  nöbetçi  hâkim                                                  71  KURU, Baki, Hukuk Muhakemeleri Usulü, 6. Basım, Cilt: 3, Demir- Demir Yayınevi, İstanbul, 2001, s. 2996. 72  ÖZEKES, Muhammet,  İhtiyati Haciz Kararlarının Gerekçeli Olması ve Kanun Yoluna Başvuru , Prof. Dr. Yavuz Alagonya İçin Armağan, 2007, (s 469-484), s. 471. 73  ŞEN, Ersan / ÖZDEMİR Bilgehan,  Tutuklama Uygulamalarına Bir Bakış: Tutuklamada Gerekçesizlik Sorunu , İstanbul Barosu Dergisi, Yıl:2013, Cilt:87, Sayı:1, (s. 15- 24), s. 16.   1263Albal Ulaş                                                                                      Hacettepe HFD, 11(2) 2021, 1243-1283   tarafından yapılmasının ihsas-ı reye aykırı olduğu ileri sürülmekte ve neticede gerekçesiz tutuklama kararları verilmektedir. Ancak başka bir görüşe göre, tutuklama, tutukluluğun devamı ve adli kontrole ilişkin kararlarda her bir şüpheli ve sanıkla ilgili olarak somut gerekçe gösterilmesi, bu tedbirlerin yargılamanın esası ile ilgili olmaması sebebiyle ihsası rey, yani hâkim veya mahkemenin önceden görüş bildirmesi niteliğinde değildir. Bu nedenle, hâkim veya mahkemenin somut gerekçe göstermekten kaçınmaması gerekir.  İdari Yargıda yürütmenin durdurulması müessesesi, İYUK un 27 nci maddesinde ve Anayasa nın 125 inci maddesinin 5 inci fıkralarında düzenlenmiştir. Bu hükümlere göre, yürütmeyi durdurma kararları verilebilmesi için, idari işlemin uygulanması halinde telafisi güç veya imkânsız zararlarının doğması ve idari işlemin açıkça hukuka aykırı olması gerekir. Mahkemece yürütmenin durdurulmasına karar verilmesi halinde, kararın gerekçeli olması zorunluluğu bu maddelerde açıkça düzenlenmiş; ancak yürütmenin durdurulması  talebinin  reddine  karar  verilmesi  halinde  bu  kararın  gerekçeli  olması hususunda  bir  düzenlemeye  gidilmemiştir.  Uygulamada,  mahkemeler  maddenin lafzından  hareketle  yürütmenin  durdurulması  kararlarının  gerekçelerini  belirtmekte, ancak  ret  kararlarında  yalnızca   İYUK  27/2 de  öngörülen  koşulların  birlikte gerçekleşmediği  anlaşıldığından  yürütmenin  durdurulması  isteminin  reddine   karar vermektedirler.  Kanun  hükmüne  yapılan  bu  atıflar,  gerekçe  değil,  hukukî  sebep niteliğindedir.  Yürütmenin  durdurulması  kararında  hem  işlemin  açıkça  hukuka aykırılığı hem telafisi güç veya imkânsız zararların doğması koşullarının gerçekleştiği konusunda gerekçeli karar vermek, iptal davasının esasını karara bağlamak demektir. Henüz taraflar, sav ve savunmalarını yapmadan, davanın esasını etkileyecek nitelikte, adı                                                  74  YENİSEY, Feridun,  Tutuklama Kararında Gerekçe Sorunu , Kazancı Hakemli Hukuk Dergisi, Yıl:2009, Sayı: 53, (s. 174- 185), s. 175. Ayrıca bkz. CENTEL, Nur,  İnsan Hakları Avrupa Mahkemesi Kararları Işığında Tutuklama Hukukuna Eleştirel Yaklaşım , MÜHF-HAD, Cilt:17, Sayı:.1-2, (s.4993). ŞENTUNA, Mustafa Tarık, 5271 Sayılı Ceza Muhakemesi Kanunu nda Tutuklama ve Adli Kontrol, Adalet Yayınları, Genişletilmiş 2. Basım, Ankara, 2007. 75  ŞEN/ÖZDEMİR, 2013, s. 17. Medeni Usul Hukukunda geçici koruma tedbirleri ile ilgili bkz ÖZEKES, Muhammet,  Medeni Usul Hukukumuzda Yok Hüküm ve Etkisiz Hüküm , Yargıtay Dergisi, Ekim 2000, Cilt: 26, Sayı: 4, (s.661-699).  76  GÜRSOY, Mustafa,  Yürütmenin Durdurulması Kararında Gerekçesizlik Sorunu , Terazi Hukuk Dergisi, Yıl:2007, Sayı: 14, (s. 61-66), s. 63.   1264Albal Ulaş                                                                                      Hacettepe HFD, 11(2) 2021, 1243-1283   ne  olursa  olsun  karar  verilmesi,  yargılama  işlevi  ile  bağdaşmamaktadır.  Ancak yürütmenin  durdurulması  tıpkı  tutuklama  gibi  bir  mahkeme  kararıdır.  İhsas-ı  rey müessesi,  hâkimin  bir  mahkeme  kararı  olmadan  görüşünü  belli  etmesidir.  Oysaki kanunlarda öngörülmüş bir yargı kararı vermesi hâkimin yasal yükümlülüğüdür. Bu sebeple, yürütmenin durdurulması kararlarının gerekçelendirilmemesi hukuka aykırıdır.  Yukarıda bahsedilen geçici hukukî korumalar, etkin bir hukukî koruma için gerekli ve zorunludur. Bir hakla ilgili hukukî koruma talebi bir bütün olarak düşünüldüğünde, geçici  hukukî  koruma,  bu  bütün  içinde  asıl  parçanın  korunmasına  ve  etkinliğinin sağlanmasına yönelik bir bölümü ifade etmektedir. Şüphesiz asıl için tanınan bir haktan, onun parçasını mahrum bırakmak söz konusu olamaz.  Gerekçe, kararın niteliğine göre değişebilir. Örneğin, nihai kararlarda daha geniş kapsamlı gerekçe bulunmakta iken, ara kararlarda gerekçe daha kısa olabilir. Ancak kararın niteliğinden bağımsız olarak, bütün kararların ortak özelliği gerekçeli olarak kaleme alınmalarıdır. Aksi halde, ara kararlar şeklen hukuka aykırı olacak ve istenen sonucu  sağlamayacaktır.  Hatta  kanun  yolu  mercilerinde  ve  heyet  halinde  çalışan mahkemelerde, hâkimlerin karşı oyları dahi gerekçeli yazılmalıdır. Gerekçenin ne kadar ayrıntılı olursa o kadar tatmin edici olduğu düşüncesi bir sorun olarak karşımızdadır. Kanun koyucunun oldukça ayrıntılı gerekçeler istediği açıktır. Ancak, geçici koruma tedbirlerinde, uzun ve ayrıntılı gerekçeler istenmesi maalesef hâkimlerin bu tedbirleri vermekten imtina etmesi sonucunu doğurabilmektedir.   III.  GEREKÇENİN NİTELİĞİ Gerekçesizlik,  gerekçenin  hiç  yazılmamış  olması  haline  münhasır  değildir. Uygulamada  daha  çok  rastlanan  ve  eleştirilere  neden  olan  konu,  yazılmış  olan gerekçelerin hukuk tekniği bakımından yetersiz kalması veyahut kalıplaşmış formül                                                  77  GÖZÜBÜYÜK Şeref/TAN Turgut, İdare Hukuku Cilt: II, Turhan Kitapevi, Ankara, 2012, s. 174. 78  ÖZEKES, 2007, s. 470. 79  TEKİNSOY, Ayhan, İdari Yargılama Hukukunda Yürütmenin Durdurulması, Savaş Yayınevi, Ankara, 2013., s. 172.   1265Albal Ulaş                                                                                      Hacettepe HFD, 11(2) 2021, 1243-1283   ifadelerden ibaret olmasıdır ki buna sözde (görünürde) gerekçe denilmektedir. Ökçesiz ise,  görünürde  gerekçeyi,   kılıf  gerekçe   olarak  adlandırmıştır.  Yazara  göre,  bir gerekçenin  kılıf  olup  olmadığı,  bu  gerekçe  ile  verilmiş  bir  zararın  bulunup bulunmadığının, varsa, zararın niteliğinin ve hukuk devleti değerleriyle ölçüldüğünde göreceği koruma düzeyinin saptanmasıyla anlaşılır.  Gerekçenin, kararın ulaşmak istediği amaç ile uygun ve orantılı olması gerekir. Anayasa mahkemesi bu konuyla ilgili olarak  ilgili ve yeterli  kavramlarını kullanmıştır. Mahkemeye göre  …yapılacak değerlendirmelerin temel ekseni, müdahaleye neden olan Derece  Mahkemelerinin  kararlarında  dayandıkları  gerekçelerin  ifade  özgürlüğünü kısıtlama bakımından  demokratik bir toplumda gerekli  ve  ölçülülük ilkesi  ne uygun olduğunu inandırıcı bir şekilde ortaya koyup koyamadığı olacaktır. (Mehmet Ali Aydın [GK], B. No: 2013/9343, 4/6/2015, § 73). Bu nedenle somut başvuruda müdahalenin arzulanan  hedeflere  uygun  olup  olmadığının  ve  RTÜK  ile  Derece  Mahkemelerinin kararlarında belirtilen gerekçelerin  ilgili ve yeterli  olup olmadığının değerlendirilmesi gerekmektedir… 82. Anayasa Mahkemesi ne göre, gerekçenin uygun ve orantılı olması, yargı kararının arzuladığı amaca yönelik sonuç doğurmasıdır. Yargıtay da gerekçe ve sonucun  mantıksal  bir  uyum  içinde  olması  gerektiğini  belirtmektedir:     …Yasanın aradığı anlamda oluşturulacak kararların hüküm fıkralarının açık, anlaşılır, çelişkisiz, uygulanabilir olmasının gerekliliği kadar; kararın gerekçesinin de, sonucu ile tam bir uyum içinde, o davaya konu maddî olguların mahkemece nasıl nitelendirildiğini, kurulan hükmün hangi nedenlere ve hukuksal düzenlemelere dayandırıldığını ortaya koyacak; kısaca, maddî olgular ile hüküm arasındaki mantıksal bağlantıyı gösterecek nitelikte olması gerekir…i AİHM de ulusal mahkemelerin kararlarının, yapılan müdahaleyi yeterli ve ilişkili bir gerekçe ile temellendirilmesi gerektiği kanaatindedir.                                                   80  ALP, Mustafa,  Anayasa Hukuku Açısından Mahkeme Kararlarında Sözde (Görünürde) Gerekçe , Prof. Dr. Mahmut Tevfik Birsel e Armağan, İzmir; Dokuz Eylül Üniversitesi Yayını, (s. 425-441), s. 426. 81  ÖKÇESİZ, 2004, s. 12 82  AYM, R.V.Y. A.Ş. Başvurusu, T. 14.10.2015 Başvuru Numarası: 2013/1429, RG.3.12.2015 No: 29551. 83  Yargıtay, 8. HD T. 10.07.2012, E. 2012/5106 K. 2012/6952. Kazancı Bilgi Bankası. 84  AİHM, Sorguç/ Türkiye Davası, T.23.06.2009, Başvuru Numarası: 17089/03 www.hudoc.echr.coe.int e.t.: 12.05.2018.   1266Albal Ulaş                                                                                      Hacettepe HFD, 11(2) 2021, 1243-1283   Gerçek bir  gerekçe, hukuksal  kalıplar ile olaylar arasındaki ilişkiyi  mantıksal tutarlılık içerisinde, boşluk bırakmadan kurar. Bunun için gerekli tüm rasyonel adımları atar ve sonuç hükmüne ulaşır. Gerekçe, hâkimi muayyen bir hükmü vermeye sevk eden mantık yolunu, aralıksız ve boşluksuz gösterebilmelidir. Fiili ve hukukî meselelere göre ayrı ayrı yazılmalıdır. Fiile ilişkin gerekçe, hukukî meselelerin gerekçesine temel teşkil etmektedir. Hüküm, sadece gerekçenin yokluğunda, batıl değildir; aynı zamanda gerekçe ile  hükmün  çelişkili  olması  halinde,  usulüne  uygun  verilmiş  bir  hükümden  söz edilemez. Genel ve soyut bir ifade olan kanun ile maddî olaya ilişkin yargının birbiri ile ilişki kurulması ile sonuç ortaya çıkar. Bu ilişkinin kararda mutlaka gösterilmesi gerekir. Örneğin,  hırsızlığın  ne  olduğunun  belli  edilmesi  ile  A nın  da  bu  çerçevede  hırsız olduğunun açıkça belirtilmesi gerekir. Kararların gerekçeli olması yargılamada ileri sürülen  her  türlü  iddia  ve  savunmaya  ayrıntılı  şekilde  yanıt  verilmesini gerektirmemektedir.  Ancak  davanın  taraflarından  birinin,  ayrı  ve  açık  bir  yanıt verilmesini gerektiren, usul veya esasa dair iddia ve itirazlarının cevapsız bırakılmış olması  gerekçeli  karar  hakkının  gerekleri  ile  bağdaşmamaktadır.  Örneğin,  bilirkişi raporundaki çelişkinin giderilmesi yönündeki itirazların etkili bir şekilde karşılanmak yerine  itiraz  edilen  bilirkişi  raporundaki  ifadelerin  tekrarı  ile  yetinilmesi  de  adil yargılanma hakkının ihlalidir. Gerekçe,  anayasal  ve  yasal  bir  zorunluluktur  ve  kararlarda  tatmin  edici  bir gerekçenin bulunmaması kesin hukuka aykırılık hali yani mutlak bozma sebebidir. Zira temyiz veya istinaf yolunda ilk derece mahkemesi kararı onanır veya hukuka uygun bulunursa, kanun yolu merciinin ayrıca detaylı bir açıklama yapması somut olay için beklenmeyebilir. Bu aşamada, sağlam temellendirilmiş bir gerekçe, uyuşmazlıkla ve                                                  85  ÖKÇESİZ, 2004, s.13. 86  EREM, Faruk, Diyalektik Açıdan Ceza Yargılaması Hukuku, 6. Baskı, Işın Yayınları, 1986, s. 503 ten Aktaran; KARAKOÇ, 2007, s. 277. 87  KARAKOÇ, 2007, s. 278. 88  UZUN, 2007, s. 366. 89  AYM, Buğrahan Babacan Başvurusu, T. 09.09.2015, Başvuru Numarası: 2014/2388, e.t. 12.05.2018; Aynı yönde görüş için bakınız: ŞAHİN/ GÖKTÜRK, s. 185. 90   ŞAHİN, Cumhur/GÖKTÜRK, Neslihan, Ceza Muhakemesi Hukuku II, Seçkin Yayınevi, 2016, s. 186.   1267Albal Ulaş                                                                                      Hacettepe HFD, 11(2) 2021, 1243-1283   maddî olaylarla ilgili temel ilke ve esasların konulması açısından önemlidir. AİHM de temyiz hakkının sözleşmece güvence altına alınmadığı düşüncesi ile temyiz merciince verilen kararların gerekçeli olmayışını ihlal kabul etmemekte, üst mahkemenin sadece ilgili yasa maddesine gönderme yapmasını ihlali önleme bakımından yeterli görmektedir. Komisyona göre; iç hukuk yetkili bir mahkemenin kararının temyiz edilmesini kabul etmekte ise, ister temyiz çok önemli bir hukukî konuyu ortaya çıkarsın ve isterse bunun başarılı olma şansı olmasın üst derece mahkemelerinin sadece ilgili maddeye gönderme yapmasını, ihlali önleme bakımından yeterli bulunmaktadır. Bunun yanında AİHM ye göre,  üst  mahkemenin  kendisine  yöneltilen  itirazları  yeterli  düzeyde  incelemesi gerektiğinden, ayrıca başvuruyu reddetmesi halinde taraflara, başvuru haklarını etkin kullanmalarını sağlayacak gerekçenin sunulması gerekmektedir. Tatmin edici ve tutarlı yazılmamış, detaylı araştırma yapılmadan hüküm kurulmuş bir ilk derece mahkemesi kararına, kanun yolu tarafından atıf yapılarak kararın onanmasını Anayasa Mahkemesi, gerekçeli karar hakkının ihlali olarak görmüştür.  AİHM temelde, açık bir keyfilik görüntüsü olduğu veya açıkça ya da makul bir biçimde gerekçe gösterilmediği durumlarda gerekçenin niteliğini tartışmaktadır. Bu                                                  91  ŞEKER,  Hilmi,   Strazburg  Yargı  Kararlarında  Doğru,  Haklı,  Yasal  ve  Makul  Gerekçe Biçimleri , Ankara Barosu Dergisi, Yıl:2007, Cilt: 2, s.183.  92  Onur Durmuş ve Diğerleri / Türkiye, B. No:31575/07§46  Adil yargılanma kavramı, kararını kısaca gerekçelendiren yerel bir mahkemenin, ister bir alt mahkeme tarafından sunulan gerekçeleri dahil etmiş olsun ister başka bir şekilde olsun, kendisine sunulan temel sorunları gerçekten inceleyen ve bir alt dereceli  mahkemenin  sonuçlarını  sadece  onaylamakla  yetinmeyen  bir  mahkeme  olmasını gerektirmektedir.  Bir  üst  mahkeme,  başvurunun  reddedilmesi  için  bir  alt  mahkemenin  kararını destekleyen gerekçeleri geri almakla yetindiğinde, bir alt mahkemenin veya makamının, tarafların başvuru haklarını etkin bir şekilde kullanmalarını sağlayacak gerekçeleri sunması gerekir  Aynı yönde karar için bkz. Helle/Finlandiya, No. 20772/92, § 55-60. 93   Anayasa nın 40 ıncı maddesinde yer alan ve idari işlemlerde ilgili kişilerin hangi kanun yolları ve mercilerine başvuracağının ve bunun sürelerinin belirtilmesinin zorunlu olduğu kuralına rağmen dava konusu edilen işlemde bu hususlara yer verilmediği için süresi içinde dava açamadığına yönelik başvurucu iddiasının ciddi olduğu ve İlk Derece Mahkemesi tarafından bu iddia değerlendirilemediği için kanun yolu aşamasında ayrıca değerlendirilmesi gerektiği ancak Danıştay Yedinci Dairesince ayrı bir  değerlendirme  yapılmayarak  İlk  Derece  Mahkemesi  kararına  atıf  yapılmak  suretiyle  temyiz isteminin ve daha sonra karar düzeltme talebinin reddedildiği oysa bu iddianın atıf yapılmak suretiyle karşılanacak iddia niteliğinde olmadığı, temyiz merciince bu iddianın açık bir şekilde kararlarında değerlendirilmediği ve karşılanmadığı görülmektedir. Bu nedenle yargılama süreci bir bütün olarak değerlendirildiğinde başvurucunun gerekçeli karar hakkının ihlal edildiği sonucuna varılmıştır  AYM, Denktaş  Nakliyat  Turizm  Ltd.  Şti.  Başvurusu,  T.  15/10/2015,  Başvuru  Numarası:  2013/3963, e.t.12.05.2018. 94  ŞEKER, 2007, s. 449.   1268Albal Ulaş                                                                                      Hacettepe HFD, 11(2) 2021, 1243-1283   nedenle, AİHM kararlarına göre,  gerekçeli karar kuralı mutlak bir kural  değildir. Kararın  gerekçeli  olması  konusunda  gerek  Anayasa  Mahkemesi  gerekse  AİHM, mahkemelerin takdir hakkını sonsuz bir döngüde sınırlandırmaktan kaçınmaktadır. Zira her iki mahkeme de temyiz mercii değildir. Yukarıda izah edildiği üzere, kararların gerekçesiz olması veya tatmin edici gerekçeden yoksunluk temyizde mutlak bir bozma nedenidir. Ancak Anayasa Mahkemesi ve AİHM, konunun adil yargılanma hakkı ile bağlantısını  sınırlandırarak  kurmuşlardır.  Buna  göre,  genellikle,  açık  bir  keyfilik görüntüsü olduğu zaman veya açıkça makul olmayan bir biçimde gerekçe gösterilmediği zaman,  gerekçenin  niteliği  tartışılmaktadır.  Ancak,  mahkemelerin  uyuşmazlığın çözümünde takdir hakkının bulunması, uyuşmazlığın çözümünün tatminkâr olmayacağı sonucunu doğurmamalıdır. Örneğin, Anayasa Mahkemesi ne göre,  ...aynı hususta daha önce  çıkan  kararlardan  farklı  bir  hüküm  kurulması  halinde,  mahkemelerce,  bu farklılaşmaya  ilişkin  makul  bir  açıklama  getirilmesi  gerekmektedir 97.  Anayasa Mahkemesi,  diğer  bir  kararında,  aynı  konuyu  şu  şekilde  vurgulamıştır:   …Derece mahkemeleri,  dava  konusu  maddî  olay  ve  olguların  kanıtlanmasını,  delillerin değerlendirilmesini, hukuk kurallarının yorumlanması ve uygulanmasını, uyuşmazlıkla ilgili vardığı sonucu, sonuca varırken kullandığı takdir yetkisinin sebeplerini makul bir şekilde gerekçelendirmek zorundadır. Bu gerekçelerin oluşturulmasında açık keyfîlik görüntüsü olmaması ve makul bir biçimde gerekçe gösterilmesi hâlinde adil yargılanma hakkının ihlalinden söz edilemez 98.  Türk Medeni Kanun un 1 inci maddesinde hâkimlerin kararlarını verirken bilimsel görüşlerden faydalanabileceği hüküm altına alınmıştır. Öğretide dile getirilen görüşler hâkimler için bağlayıcı değildir; fakat taşıdığı önem dolayısıyla kanun koyucu hâkime böyle  bir  yetki  vermiştir.  Kullanılan  bilimsel  görüşlerin  gerekçeyi  güçlendirdiği muhakkaktır; ancak bu yetki kullanılırken bazı sorunlar ortaya çıkmaktadır. Hirş e göre,                                                  95  ALP, 2001, s.437. 96  İNCEOĞLU, Sibel: İnsan Hakları Avrupa Mahkemesi Kararlarında Adil Yargılanma Hakkı, Beta Yayınları, İstanbul, 2002, s. 311. 97  AYM, Türkan BAL Başvurusu, T. 06.01.2015, Başvuru Numarası: 2013/ 6932, RG. 09.05.2015 No:29350, e.t. 12.05. 2018.  98   AYM,  Afitap  SALMAN  Başvurusu,  Tarih:  11.11.2015,  Başvuru  Numarası:  2013/  2105,  RG. 17.12.2015 No: 29565, e.t. 12.05.2018.   1269Albal Ulaş                                                                                      Hacettepe HFD, 11(2) 2021, 1243-1283   herhangi bir hukuk profesörünün düşüncesine veya teorisine soyut olarak dayanmak yeterli sayılamaz. Şu veya bu düşünce ya da teoriye neden katılındığı, tam bir gerekçe ile açıklanmalıdır. İncelenen uyuşmazlık hakkında, birbirinden ayrı düşünce ve teoriler varsa, bunların hepsini sayarak hangisine iştirak, hangisinin ise reddedildiği inandırıcı sebeplerle anlatılmalıdır. Tamamen özerk bir fikir savunuluyor ise, bu fikir gayet esaslı bir tarzda, delilli sebeplerle aydınlatılmalıdır.  Anayasa nın ve yukarıda detaylı olarak belirttiğimiz üzere, usul kanunlarının ilgili hükümleri gereği, heyet halinde çalışan mahkemelerde gerekçede mutlaka karşı oylara veya azınlık görüşlerine de yer verilmelidir. Çünkü karar, çoğunluk ve azınlık görüşleri ile bir bütündür. Bu durum aynı zamanda, karşı oy bildiren hâkimlerin, gerekçe yazma konusunda sorumluluk hissetmelerini de sağlayacaktır 100 .   IV.  ADİL YARGILANMA HAKKI VE GEREKÇELİ KARAR  Adil yargılamanın en temel özelliği kararların gerekçesidir. Kişilerin hangi karara ne için muhatap olduğunu bilmesi ve anlaması vazgeçilmez. Avrupa İnsan Hakları Sözleşmesi  (AİHS) nin  6 ncı  maddesinde  adil  yargılanma  hakkı  düzenlenmiştir. Madde lafzında, gerekçeli karar hakkının adil yargılama hakkının bir unsuru olduğu açıkça zikredilmese de gerek AİHM gerekse AYM kararların gerekçelerinde hukuka                                                  99  HİRŞ, 2019, s. 91. 100  Bu konuda detaylı bilgi için bkz. YÜCEL, 2003, s. 168 vd.  101  İnsan Hakları Eylem Planı, 2021, s.29, https://rayp.adalet.gov.tr/resimler/1/dosya/insan-haklari-ep03-202115-14.pdf, Erişim Tarihi: 03.03.202 102  AİHS M. 6/1  Herkes davasının, medeni hak ve yükümlülükleriyle ilgili uyuşmazlıklar ya da cezai alanda kendisine yöneltilen suçlamaların esası konusunda karar verecek olan, yasayla kurulmuş, bağımsız ve tarafsız bir mahkeme tarafından, kamuya açık olarak ve makul bir süre içinde görülmesini isteme hakkına sahiptir. Karar alenî olarak verilir. Ancak, demokratik bir toplum içinde ahlak, kamu düzeni veya ulusal güvenlik yararına, küçüklerin çıkarları veya bir davaya taraf olanların özel hayatlarının gizliliği gerektirdiğinde veyahut, aleniyetin adil yargılamaya zarar verebileceği kimi özel durumlarda ve mahkemece bunun kaçınılmaz olarak değerlendirildiği ölçü- de, duruşma salonu tüm dava süresince veya kısmen basına ve dinleyicilere kapatılabilir.  Adil yargılanma hakkı, 1982 Anayasasının  Hak Arama Hürriyeti  başlıklı 36 ncı Maddesinde 1 inci fıkrasında düzenlenmiştir. Madde hükmüne göre;  Herkes, meşrû vasıta ve yollardan faydalanmak suretiyle yargı mercileri önünde davacı veya davalı olarak iddia ve savunma ile adil yargılanma hakkına sahiptir .   1270Albal Ulaş                                                                                      Hacettepe HFD, 11(2) 2021, 1243-1283   aykırılık olması halini adil yargılanma hakkının ihlali olarak değerlendirmektedir.  Danıştay da aynı görüştedir:  mahkeme tarafından önüne gelen bir davada, uyuşmazlığın özüne yönelik bir incelemenin yapılması, uyuşmazlığın sadece şekli olarak ele alınması sonucunu doğuracak bir yaklaşımdan uzaklaşılması, adil ve aleni olarak yargılanma hakkını öngören bir yargılamanın da gerçekleşmesini temel ilke olarak alan bir hak  olarak tanımlamaktadır. Aynı kararda mahkeme, adil yargılanma hakkı ve mahkemeye erişim hakkı ile kararların gerekçeli olması arasındaki bağlantıyı şöyle kurmuştur:  Bir davada mahkemece verilen kararın adil bir karar olup olmadığının göstergelerinden birisi de kararın gerekçe ihtiva etmesidir. Gerekçeli karar hakkı belirli bir davada başvurucu  tarafından  ileri  sürülen  hukukî  meseleler  ve  maddî  vakaların  tespitini gerektirmesi nedeniyle, yapısal olarak mahkemeye erişim hakkı kapsamına girmektedir .  Mahkeme kararlarının gerekçeli olması adil yargılanma hakkının unsurlarından birisi olmakla beraber, bu hak yargılamada ileri sürülen her türlü iddia ve savunmaya ayrıntılı  şekilde  yanıt  verilmesi  şeklinde  anlaşılamaz.  AİHM ye  göre  mahkemeler kararlarını  gerekçeli  olarak  yazmak  yükümlülüğü  altında  olmakla  birlikte,  bundan tarafların her iddiasına karşı ayrıntılı cevap verilmesi gerektiği sonucu çıkarılmamalıdır. Bununla birlikte mahkeme, davanın sonucunu temelden etkileyecek bir iddia ya da savunma  varsa  mahkeme  kararında  özellikle  bunun  üzerinde  durması  gerektiği fikrindedir. Nitekim AİHM, Boldea-Romanya kararında   …adil yargılanmanın bir gereği de mahkeme kararlarının gerekçeli olmasıdır. Gerekçede, mahkemenin taraflara                                                  103   Yapılan  yargılama  sırasında  tanık  dinletme  hakkı  da  dâhil  olmak  üzere  delillerin  ibrazı  ve değerlendirilmesi  adil  yargılanma  hakkının  unsurlarından  biri  olarak  kabul  edilen silahların eşitliği ilkesi kapsamında kabul edilmekte olup, bu hak ve gerekçeli karar hakkı da makul sürede yargılanma hakkı gibi adil yargılanma hakkının somut görünümleridir. Anayasa Mahkemesi de Anayasa nın 36 ncı maddesi uyarınca inceleme yaptığı birçok kararında, ilgili hükmü Sözleşme nin 6 ncı maddesi ve AİHM içtihadı ışığında yorumlamak suretiyle, gerek Sözleşme nin lâfzî içeriğinde yer alan gerek AİHM içtihadıyla adil yargılanma hakkının kapsamına dâhil edilen gerekçeli karar hakkı ve silahların  eşitliği ilkesi  gibi  ilke  ve  haklara,  Anayasa nın  36 ncı  maddesi  kapsamında  yer vermektedir .  AYM,  Adalet  Mehtap  Buluryer  Başvurusu,  T.  16.10.2017,  Başvuru  Numarası: 2013/5447, § 36, e.t. 12.05.2018. Ayrıca bkz. Boldea-Romanya, 15.02.2007, Başvuru Numarası: 1997/02, www.hudoc.echr.coe.int erişim: 12.05.2018. 104  Danıştay 6. Daire T. 24.9.2014 E. 2013/4202 K. 2014/5616, Kazancı Bilgi Bankası.  105  İNCEOĞLU, 2002, s. 308. 106  Boldea-Romanya,  15.02.2007,  Başvuru  Numarası:  1997/02,  www.hudoc.echr.coe.int  erişim: 12.05.2018.   1271Albal Ulaş                                                                                      Hacettepe HFD, 11(2) 2021, 1243-1283   kanun yoluna başvurma hakkı verebilmek adına esas sorunları incelemeli ve kararını dayandırdıkları gerekçeleri yeterince açık olarak ve basit bir anlatımla belirtmelidirler  diyerek, gerekçede belirtilmesi gereken hususları açıklamıştır. AİHM ye göre ulusal mahkemeler  kararlarının  yapısı  ve  içeriği  açısından  takdir  yetkisine  sahiptir;  fakat kararlarının  dayanaklarını  yeterli  açıklıkta  belirtmek  zorundadırlar.  Bu  nedenle, gerekçe gösterme zorunluluğunun kapsamı kararın niteliğine göre değişebilir. Bununla birlikte başvurucunun ayrı ve açık bir yanıt verilmesini gerektiren usul veya esasa dair iddialarının cevapsız bırakılmış olması bir hak ihlaline neden olacaktır. Gerekçenin ayrıntısı davanın niteliğine göre değişmekle birlikte kararın hüküm kısmına dayanak oluşturacak hukukî bir gerekçenin kısa ve özet de olsa bulunmasının zorunlu olduğu açıktır. Anayasa Mahkemesi, bu durumu şu şekilde ifade etmektedir:  …mahkemeler, kararlarını hangi temele dayandırdıklarını yeterince açık olarak belirtme yükümlülüğü altındadırlar. Mahkemelerin bu yükümlülüğü, yargılamada ileri sürülen her türlü iddia ve savunmaya, karar gerekçesinde ayrıntılı şekilde yanıt verilmesi şeklinde anlaşılamaz. Bu nedenle, bir kararda tam olarak hangi unsurların bulunması gerektiği, davanın niteliğine ve koşullarına bağlıdır. Bununla birlikte muhakeme sırasında açık ve somut bir biçimde öne sürülen iddia ve savunmalar davanın sonucuna etkili olması, başka bir deyişle davanın sonucunu değiştirebilecek nitelikte olması halinde, davayla doğrudan ilgili  olan  bu  hususlara  mahkemelerce  makul  bir  gerekçe  ile  yanıt  verilmesi zorunluluktur 109.  Nitekim  Danıştay  da  Anayasa  Mahkemesi  ve  AİHM  ile  benzer görüştedir:  …kararın gerekçeli olması adil yargılanma hakkının ayrılmaz bir parçasıdır. Mahkemelerin  kararlarında  gerekçe  gösterme  zorunluluğunun  kapsamı,  kararın niteliğine göre değişebilir. Bununla birlikte ayrı ve açık bir cevap verilmesini gerektiren usul  veya  esasa  dair  iddiaların  cevapsız  bırakılmış  olması,  bir  hak  ihlâline  neden                                                  107  İNCEOĞLU, 2002, s. 309. 108  AYM, Mustafa Kahraman Başvurusu, T. 04.11.2014 Başvuru Numarası: 2014/2388, e.t.12.05.2018. 109  AYM, A.V. Başvurusu, T. 11.12.2014, Başvuru Numarası: 2013/ 216, RG. 12/5/2015 No: 29353; Aynı yönde, Düzgit Yalova Gemi İnşa Sanayi A.Ş. T.15.04.2015, Başvurusu Başvuru Numarası: 2013/8756, RG. 20.6.2015 No:29392, e.t. 12.05.2018, AYM Kararlar Bilgi Bankası.   1272Albal Ulaş                                                                                      Hacettepe HFD, 11(2) 2021, 1243-1283   olacaktır.  Gerekçeli  karar  hakkının  gereği  olarak  kararda  tarafların  esasa  ve uyuşmazlığın çözümünde etkili olan iddialarının karşılanması zorunludur  .  AİHM, gerekçeli karar hükümlüye tebliğ edilmediği için, ilgili tarafından gerekçe göstermeden yapılan temyiz başvurusunun bu nedenle reddi halinde, sanığın gerçek ve etkili  bir  savunmadan  mahrum  bırakıldığı  ve  sonuç  olarak  6 ncı  maddenin  3 üncü fıkrasının  b  ve  c  bentleriyle  bağlantılı  olarak  1 inci  fıkra  hükmünün  ihlal  edildiği kanısındadır. Çünkü sanık kararının gerekçesini öğrenemediği için kanun yolu güvencesi işlevsiz hale gelmektedir. Bununla beraber, Komisyon, gerekçeli karar koşulunun mutlak olmayıp  gerek  davanın  gerekse  yargılama  merciinin  özelliği  bakımından  istisnalara maruz  kalabileceğini  belirtmektedir.  Her  bir  yargılama  sürecinde,  karara  karşı kullanılabilecek etkili bir kanun  yolunun gerekleri dikkate alınmaktadır. Anayasa Mahkemesi de gerekçeli kararın ilgiliye tebliğ edilmeden temyiz başvurusu yapmak zorunda bırakılmasını adil yargılama hakkının ihlali olarak kabul etmektedir. Gerekçe öğrenilmeden kanun yollarına başvuru yapmak zorunda kalınması kişiye tanınan kanun yollarına etkili başvuru hakkını engellediği için adil yargılanma açısından önemlidir. Bu nedenle AİHM, tarafların ilk derece mahkemesinin gerekçesini öğrenmeden temyiz için  başvuru  yapmak  zorunda  kalmasını  sözleşmesinin  6 ncı  maddesine  aykırı                                                  110  Danıştay, 13. Daire, E. 2017/936, K. 2017/1829, T. 06.06.2017, Kazancı Bilgi Bankası. 111  GÖLCÜKLÜ Feyyaz,  Avrupa İnsan Hakları Sözleşmesi nde Adil Yargılanma , AÜSBF Dergisi, cilt:49, Sayı: 1-2, (s.199-223), s. 216. 112  Anayasa Mahkemesinin 20/3/2014 tarih ve Başvuru Numarası:2012/1034 sayılı kararına konu olayda, başvurucu iş mahkemesinde açtığı davada verilen kısa kararı süre tutum dilekçesi ile temyiz etmiş, Yargıtay, henüz ilk derece mahkemesinin gerekçeli kararı taraflara tebliğ edilmeden önce kararı onamıştır. Mahkeme Yargıtay incelemesi sırasında gerekçeli karar hakkına uyumlu bir yargılama yapılmadığı ve gerekçeli karar hakkının ihlal edildiği sonucuna varmıştır:  39 uncu Uygulamada, iş mahkemelerinde, 8 günlük temyiz süresi tefhim ile başladığından, bir kısım mahkemeler gerekçeli kararı taraflara tebliğ etmemekte, bir kısım mahkemeler ise gerekçeli kararı her halde taraflara tebliğ etmektedir. Bu durum somut başvuruda olduğu gibi bazı davalarda tarafların mahkemelerin  gerekçesini  bilmeden  temyiz  başvurusu  yapmak  zorunda  kalmasına  ve  temyiz incelemesinde  davanın  taraflarının  temyiz  gerekçeleri  bilinmeden  inceleme  yapılmasına  neden olmaktadır. İlk derece mahkemesi kararının gerekçesini bilmeyen kişilerin temyiz hakkını gereği gibi kullandığı ve tarafların temyiz nedenlerini bilmeyen temyiz merciinin de temyiz incelemesini sağlıklı bir şekilde yaptığı söylenemez. Bahsedilen şekilde yapılan temyiz başvurusu ve temyiz incelemesi, gerekçeli karar hakkı bağlamında adil yargılanma hakkına uygun olmayan bir yargılama yapılmasına sebebiyet vermektedir.e.t. 12.05.2018, AYM Kararlar Bilgi Bankası. 113  HARRIS D.J., Boyle M.O, Law of the European Convention on Human Rights to Administrative Law, London, Dublin, Edinburg, 1995, s. 376 Aktaran; İNCEOĞLU, 2002, s.310.   1273Albal Ulaş                                                                                      Hacettepe HFD, 11(2) 2021, 1243-1283   görmektedir.  Uygulamada,  Ceza  yargılaması  ve  Medeni  yargılamada  bazı  istisnalar dışında henüz gerekçeli karar açıklanmadan hüküm sonucu taraflara tefhim edilmektedir. Bu  durum  kanun  yollarına  başvuru  konusunda  sorunların  ortaya  çıkmasına  neden olmaktadır. Zira taraflar kararın gerekçesini bilmeden kanun yoluna başvurmak zorunda kalmaktadırlar  ki  bu  da  başvuru  dilekçelerinin  temelden  yoksun  olması  sonucunu doğurmaktadır.  Uygulamada bu konuda hak kaybına uğramamak adına süre tutum dilekçesi  olarak  adlandırılan  fakat  aslında  hukukumuzda  var  olmayan  bir  dilekçe verilmektedir. Taraflar süre tutum dilekçesi vererek kanun yoluna başvurmuş sayılmakta daha  sonra  gerekçeli  kararın  tebliği  ile  ayrıntılı  dilekçe  verme  haklarını  saklı tutmaktadırlar. Özekes e göre, asıl olan mahkeme kararlarının gerekçeleriyle birlikte tefhim ve tebliğ edilmesidir. Başka bir deyişle bir kararın tefhim ve tebliğ edilmesinden bahsedebilmek için kararın bütün unsurlarıyla açıklanmış olması gerekir. Asgari unsurları içermeyen karar, karar değil olsa olsa karar taslağı sayılmaktadır ve hâkim bu taslak üzerinde değişiklik yapma, değiştirme hakkına sahiptir115. Dolayısıyla gerekçesi ile birlikte açıklanmamış karara karşı kanun yoluna başvurma süresinin başlamaması gerekir veya  hüküm  gerekçesi  ile  birlikte  açıklanmalıdır.    Adalet  Bakanlığı  tarafından yayınlanan İnsan Hakları Eylem Planında istinaf ve temyize başvuru süresinin hükmün tefhimi  yerine  gerekçeli  kararın  tebliğinden  itibaren  başlaması  konusunda  mevzuat çalışmaları yapılacağı belirtilmiştir.  Gerekçesiz karar vermek, jürili yargılamada ihlale neden olmayabilmektedir. Bu konuyla ilgili Avusturya ya ilişkin bir davada AİHM, bir ceza davasında yer alan jürinin mahkûmiyet  kararında  gerekçe  gösterilmemesini,  jüriye  cevaplamaları  için  detaylı sorular sorulduğu için sözleşmeye aykırı bulmamıştır. Savunma bu sorulara itiraz etme                                                  114 Özekes e göre, kararın varlık kazandığı an ile kanun yoluna başvurulabilirlik kazandığı an arasında bir ayırım yapılması gerekmektedir. ÖZEKES Muhammet, Hukuk Yargılamasında Süre Tutum Müessesi Yoktur, Prof.Dr. Saim Üstündağ a Armağan, Adalet Yayınevi, Ankara, http://ozekesseven.com/wpcontent/uploads/2020/01/18-Hukuk-Yarg%C%Blamas%C%Bnda-S%C%BCre-TutumM%C%BCessesesi-Yoktur.pdf, Erişim:04.03.2021. 115 Ancak Yargıtay, tefhim edilen kısa karara uygun gerekçeli karar yazılması gerekirken bu kurala aykırı şekilde gerekçeli karar yazılmasının hukuka aykırı olduğuna karar vermiştir. Yargıtay, 14.Hukuk Dairesi, E.2018/1827, K.2018/1948, T.15.05.2018, Kazancı Bilgi Bankası. 116 Aynı yönde görüş için POSTACIOĞLU ilhan, Medeni Usul Hukuku Dersleri, Sulhi Garan Matbaası, İstanbul, 1975, s.710-711. 117 İnsan hakları Eylem Planı, 2021, s. 43.   1274Albal Ulaş                                                                                      Hacettepe HFD, 11(2) 2021, 1243-1283   ve değiştirilmesini isteme hakkına sahiptir; ayrıca hukukun yargıç tarafından jüriye yanlış anlatılması da kararın iptali için bir neden oluşturabilmektedir.  AİHM, başka bir kararında,  jürili  sistemlerde  verilen  kararın  gerekçesiz  olmasının  adil  yargılanma hakkını ihlal etmeyeceğini belirtmiş ancak  …adil bir davanın gerekliliklerinin yerine getirilmesi  için,  sanık  ve  halkın  verilen  kararı  anlayabilmesini  sağlayacak  yeterli güvencelerin olması gerekmektedir. Bu usul güvenceleri, örneğin jüri üyelerine, sunulan delillerle veya hukukî sorunlarla ilgili talimatlar vermek ya da açıklamalar yapmak veya hâkim tarafından belirli ve muğlâk olmayan ve kararın yapısını oluşturmaya ya da jürinin cevaplarındaki  gerekçe  eksikliğini  telafi  etmeye  yönelik  sorular  sormaktan  ibaret olabilir  ifadelerini kullanarak jürili sistemde gerekçesiz karar verebilme yetkisinin sınırını çizmiştir.   Mahkemeler, taraflarca kendilerine yöneltilen bütün delilleri, karar bakımından önemli olsun olmasın ön yargısız bir şekilde değerlendirmek durumundadır. AİHM, Van de Hurk kararında mahkemelerin, kendilerine sunulan her iddiaya ayrıntılı bir cevap verilmesini gerektirmese dahi 6 ncı maddenin ilk fıkrasının yargı organlarına davayla yakından ilişkisi bulunan ve davanın temeli ile ilgili olan konularda sorulan sorulara cevap vermeleri yükümlülüğü yüklediği sonucuna varmıştır. Başvurucunun mahkemeye belirli ve süratli cevap gerektiren bir mütalaa sunduğu Hiro Balani davasında mahkeme talebi cevaplandırmamıştır. Bu durumun, mahkemenin meseleyi ele almayı ihmal mi ettiği yoksa talebi reddetmeyi mi düşündüğü; eğer böyleyse reddetme nedenlerinin ne olduğu hususlarını anlamayı imkânsız hale getirdiği gerekçeleriyle, 6 ncı maddenin ihlal edildiği AİHM tarafından belirtilmiştir. Hadjianastassiou kararında ise sözleşmeci devletlerin yargı örgütlerini 6 ncı maddenin gereklerine uydurmak hususunda geniş bir takdir yetkisine sahip bulunduğu belirtildikten sonra mahkemelerin, kararlarını mutlaka yeterli açıklıkta gerekçelendirmekle yükümlü olduğu belirtilmiştir. 6 ncı maddenin 1 inci                                                  118 İNCEOĞLU, 2002, s. 311. 119  AİHM, Taxquet Kararı, T.16.11. 2010, 926/05, hudoc.echr.coe.int e.t.2.05.2018, § 93. 120  AİHM, Van de Hurk/ İspanya Kararı, T.18.04- 02.05 1994, hudoc.echr.coe.int e.t. 12.05.2018 § 63-64. 121  AİHM, Hiro Balani/İspanya Kararı, T.9.11.1994, hudoc.echr.coe.int e.t. 12.05.2018, §28. 122  AİHM, Hadjianastassiou/Yunanistan Kararı, T. 16.12.1992, hudoc.echr.coe.int e.t. 12.05.2018, §22-23.   1275Albal Ulaş                                                                                      Hacettepe HFD, 11(2) 2021, 1243-1283   fıkrasının mahkemelere, kararlarında gerekçe gösterme zorunluluğu getirdiği Higgins ve diğerleri, kararında da tekrar edilmiştir. Şüphesiz, AİHS nin 6 ncı maddesine uygun bir gerekçeden söz edebilmek için, somut davada uygulanabilir geçerli bir mevzuat hükmüne dayanılması gerekmektedir. Nitekim AİHM, başvuranın baroya kayıt talebinin reddedilmesine ilişkin gerekçenin davada uygulanabilir olan kanun düzenlemesindeki nedenlerden birine dayanmamasını adil yargılanma hakkının ihlali olarak görmüştür.  Bir yargı kararının gerekçesiz olması adil yargılanma hakkının ihlalini oluşturacağı gibi, yetersiz bir gerekçe de aynı sonucu doğurabilecektir. H./Belçika kararında, AİHM, barodaki kaydı daha önce silinmiş olan başvuranın tekrar kayıt talebinin, mevzuatta yer alan   istisnai  koşullar   ın  bulunmadığı  gerekçesiyle  reddedilmesini  gerekçeli  karar hakkına aykırı bulmuştur. AİHM ne göre, söz konusu  istisnai koşullar  düzenlemesi ve konuya ilişkin önceki içtihatlar belirsizdir. Bu durum, yeterli gerekçelendirmeyi daha gerekli kılmaktayken ret kararında başvurucunun koşullarının neden istisnai olmadığı açıklığa kavuşturulmamıştır. Benzer bir durumu AİHM Georgiadis/Yunanistan kararında değerlendirmiştir.  Başvuranın,  haksız  tutuklama  nedeniyle  tazminat  talebinin mevzuattaki  büyük ihmal  kavramına istinaden reddedilmesini adil yargılanma hakkının ihlali olarak görmüştür. Bu olayda da  büyük ihmal  düzenlemesinin net olmaması nedeniyle  mahkemelerin  daha  detaylı  gerekçeler  vermesi  gerektiğini  ifade  etmiş; başvuranın kendi kanıtlarını ileri sürme imkânına sahip olmamasının AİHS nin 6 ncı maddesinin 2. fıkrasının ihlali olduğuna karar vermiştir.  Anayasa  Mahkemesi,  Anayasa nın  36 ncı  maddesi  uyarınca  inceleme  yaptığı birçok kararında, ilgili hükmü Sözleşme nin 6 ncı maddesi ve AİHM içtihadı ışığında yorumlamak  suretiyle,  gerek  Sözleşme nin  lafzi  içeriğinde  yer  alan  gerekse  AİHM                                                  123  TURAN,  Hüseyin,   Adil  Yargılanma  Hakkının  Bir  Unsuru  Olarak  Mahkeme  Kararlarında Gerekçe , Yargıtay Dergisi, Cilt: 31, Sayı:3, (s. 107-11)1, s. 108. 124  AİHM De Moor/Belçika, T. 23 06.1994, § 51-57, hudoc.echr.coe.int e.t. 12.05.2018, §53. 125  BEKRİ, 2014, s. 211.   1276Albal Ulaş                                                                                      Hacettepe HFD, 11(2) 2021, 1243-1283   içtihadıyla  adil  yargılanma  hakkının  koruma  alanına  dâhil  edilen  ilke  ve  hakları, Anayasa nın 36 ncı maddesi kapsamında kabul etmiştir. Yargı kararlarının gerekçesi, hâkimin takdir hakkını kullanırken gözettiği hususları detaylı bir şekilde açıkladığı alandır. Bu durumda yukarıda da belirtildiği üzere keyfiliği önler.    Ancak,  bir  kararın  gerekçeli  olup  olmadığının  veya  belirtilen  gerekçelerin yeterliliğinin üst yargı mercilerince incelenmesi son derece mühimdir. Gerek AYM gerekse AİHM bu konuda oldukça hassas davranmakta ve gerekçeli karar konusunda detaylı inceleme yapmaktadırlar. Ancak belirtmek gerekir ki bu çalışma hazırlanırken AYM kararlarının taranması sırasında mahkemenin yargı kararlarının gerekçeli olmasının önemi konusunda verdiği kararlardaki gerekçeleri aynı paragrafları içerdiği görülmüştür. Kararlardaki atıf yapılan AYM ve AİHM kararları dahi aynıdır. Oysaki her uyuşmazlık kendine özgüdür ve özgün bir gerekçeyi hak etmektedir.   SONUÇ  Mahkeme kararlarının gerekçeli olması sorununa yaklaşmanın birkaç yolu vardır. Gerekçe zorunluluğu ilk etapta yargılamanın sonlandırılması için usuli bir kural olarak görünmektedir. Tarafları hâkimin hata ve keyfiliğine karşı korumanın yanı sıra kanun yollarında  kararın  değerlendirilmesini  de  kolaylaştıran  bir  araç  olarak  karşımıza çıkmaktadır.  Bu açıdan bakıldığında hem taraflar hem de hâkime tanınan bir hak ve ayrıcalıktır.  Ancak  aynı  zamanda  hukuk  yaratılmasında  ve  hukukun  üstünlüğünün yerleşmesinde önemli rol oynar. Hâkim pozitif bir hukuk kuralını veya evrensel hukuk ilkesini yorumlayıp kararına dayanak yaptığında bu gerekçeye yansır. Bir hukukî ilkenin hâkim tarafından yorumlanması ise hukuk yaratma örneğidir.  Mahkeme kararlarının gerekçeli olması gerekliliği ulusal ve uluslararası belgelerde ifade  edilmiştir.    AİHM  bir  yandan  kararların  gerekçeli  olmaması  veya  var  olan gerekçenin  tatmin  edici  olmaması  konusunu  adil  yargılanma  hakkının  ihlali  olarak görürken  diğer  yandan  AİHS nin  45.  maddesine  göre  kendi  kararlarını  gerekçeli                                                  126  AYM, Türkan BAL Başvurusu, T. 06.01.2015, Başvuru No: 2013/ 6932, Tarih: 06.01.2015, RG. 09.05.2015 No:29350, e.t. 12.05.2018, AYM Kararlar Bilgi Bankası.    1277Albal Ulaş                                                                                      Hacettepe HFD, 11(2) 2021, 1243-1283   yazmalıdır.  Bu  gerekçe  çoğu  zaman  olayın  geniş  özeti,  uyuşmazlığa  uygulanacak hukukun belirlenmesi ve varılan sonuçtan ibarettir. Aynı durum Anayasa Mahkemesi için de geçerlidir. Çalışmamızda belirttiğimiz üzere yargı organının kararlarını gerekçeli vermesi anayasal bir zorunluluktur. Anayasa Mahkemesi yargı kararlarını bu açıdan denetlerken diğer yandan kendi kararlarını gerekçeli vermelidir. Türk yargı organlarında gerekçeli karar ile ilgili  tespit  ettiğimiz en önemli  sorun, benzer konularda verilen kararlarda aynı paragraf ve aynı tanımların işlenmesidir. Halbuki hukukta her somut olayın açıklanmaya ve aydınlatılmaya ihtiyaç duyan bir tarafı bulunmaktadır. Özellikle yüksek  yargı  organlarının  görevlerinden  biri  de  uyuşmazlığa  uygulanacak  evrensel ilkelerin belirlenmesi ve gerekirse yeni ilkeler yaratmaktır. Gerekçe bu konuda yargı organının  dili  görevi görmektedir. Ancak iş yükünün çok olması, personel sayısının yetersizliği gibi nedenlerle kararların gerekçesi konusunda yeteri özeni gösteremeyen yargı  organına  karşı  kanun  koyucu  gerekçeyi  bazen  bir   fırsat   olarak  önüne koymaktadır. Çalışmamızda zikrettiğimiz İYUK 27 nci madde de belirtilen yürütmenin durdurulması kararlarını reddederken gerekçe gösterme zorunluluğunun olmaması buna örnektir. Bu konuda atılmış sevindirici bir adım  İnsan Hakları Eylem planında yer almaktadır.  Buna  göre,  hâkim  ve  savcıların  terfi  sistemlerinin  yeniden yapılandırılmasında  kararları  yeterli  gerekçeyle  yazıp  yazmadıkları  da  kriter  olarak değerlendirilecektir.  Yargı kararını, hukukî gerekçeye dayanan irade açıklamaları olarak tanımlamak sanıyoruz ki yanlış olmayacaktır.  Uyuşmazlık hakkında, tarafların taleplerine karşı, ancak mahkemenin ortaya koyacağı karar bir cevap olacak ve uyuşmazlığı ortadan kaldıracaktır. Bu sebeple yargı kararları şüphesiz saygı duyulması, uyulması, yerine getirilmesi  gereken,  belki  de  insan  tarafından  verilip  en  az  sorgulanan  irade açıklamalarıdır. Ancak, buna rağmen deyim yerindeyse  hikmetinden sual olunmayan  kutsanmış nitelikte değillerdir. Bu sebeple, kararın ancak gerekçesiyle birlikte, tatmin edici, uyuşmazlığı sona erdirici ve tarafları ikna edici nitelik kazanması mümkündür. Hukuka en uygun karar dahi, gerekçeye dayanmadıkça ikna edici olmayacak, tereddütleri içinde taşıyacaktır.                                                   127 İnsan Hakları Eylem Planı, s.31   1278Albal Ulaş                                                                                      Hacettepe HFD, 11(2) 2021, 1243-1283   Gerekçe,  hukukun  gelişmesinde,  nitelikli  hukukçu  yetiştirilmesinde,  yargının bağımsız ve tarafsızlığının dışa yansımasında, bireyin ve toplumun adalet duygusunun tatmininde, başvuru yollarının ve savunma hakkının etkin kullanılmasında, yargılamada aklın ve vicdanın egemen kılınmasında çeşitli fonksiyonları olan önemli bir araçtır. Hâkimleri,  kararının  nedenlerini,  hukukî  dayanaklarını  açıklamaya  zorladığı  ve uyuşmazlığın taraflarını ikna etme amacını taşıdığı için keyfiliğe karşı bir siperdir. Hâkim gerekçede taraflara yol göstermelidir. Özellikle idarî yargılama düzeninde gerekçenin idarenin önlem almasını sağlamaya aracılık ettiğinden bahsedebiliriz. Böylece idareyi hukuka uygun davranmaya zorlayacak, uzun vadede yargının iş yükü de azalabilecektir.  Yargı kararlarının gerekçeleri, yalnız ulusal değil, uluslararası yargı yerlerinin de denetimi  altındadır.  Bu  nedenle  yargı  mercilerinin  prestijlerinin  artması  açısından, hâkimler  gerekçeli  kararlarını  verirken  insan  hakları  ekseninden  bakmalıdırlar.  Bu durum, mahkemelere güveni arttıracak, yargı kararlarının denetimini kolaylaştıracak, adil yargılanma ilkesinin ülkemizde yerleşmesinde katkıda bulunacaktır.",
     "Kaynakça": " AKIN, İbrahim, Yargı Kararlarında Gerekçe (Bilgi Teorisi ve Mantık Açısından Değerlendirme), Kazancı Bilgi Bankası, Ankara, 2001. ALP, Mustafa,  Anayasa Hukuku Açısından Mahkeme Kararlarında Sözde (Görünürde) Gerekçe , Prof. Dr. Mahmut Tevfik Birsel e Armağan, İzmir; Dokuz Eylül Üniversitesi Yayını, s. 425-441. ARAL Vecdi, Hukuk ve Hukuk Bilimi Üzerine, 7. Basım, On iki Levha Yayınları, İstanbul, 2012. AŞÇIOĞLU  Çetin,   Yargı  Kararlarında  Gerekçe ,  Ticaret  Hukuku  ve  Yargıtay Kararları Sempozyumu IX, s.43-49. AŞÇIOĞLU, Çetin,  Yargıda Gerekçe Sorunu , Hukuk Felsefesi ve Sosyolojisi Arkivi (8 inci Kitap), İstanbul Barosu Yayınları, İstanbul, yıl:2003, s.154-161.   1279Albal Ulaş                                                                                      Hacettepe HFD, 11(2) 2021, 1243-1283   ATALI,  Murat,  Pekcanıtez  Usul  Medeni  Usul  Hukuku,  15 inci  Bası,  XII  Levha Yayınları, İstanbul, 2017, C. III. ATALI, Murat / ERMENEK, İbrahim, Medeni Usul Hukuku, Seçkin Kitabevi, Ankara, 2019. ATAY, Ethem,  Yargı Kararlarının Gerekçelendirilmesi ve İdari Yargıdaki Uygulama Alanı , Danıştay Dergisi, Yıl:2018, Sayı:147, (s. 7-32). BEKRİ, M. Nedim,  Gerekçeli Karar Hakkı , Ankara Barosu Dergisi, Cilt: 72, Sayı:3, (s. 205-228). BLANCO, Florent, Contentieux Administratif, 1. Edition, Themis Droit Puf, Paris, 2019. BROYELLE, Camille, Contentieux Administratif, 7. Edition, L.G.D.J., Paris, 2019. CANDAN, Turgut, Açıklamalı İdari Yargılama Usul Kanunu, 2. Baskı, Maliye ve Hukuk Yayınları, Ankara, 2006. CASTAING-ZENATI, Frédéric,  La motivation des décisions de justice et les sources du droit , Recueil Dalloz, 2007. CENTEL,  Nur,   İnsan  Hakları  Avrupa  Mahkemesi  Kararları  Işığında  Tutuklama Hukukuna Eleştirel Yaklaşım , MÜHF-HAD, Cilt:17, Sayı:1-2, (s.49-93). CHAPUS, Droit du Contentieux Administratif, 8. Edition, Montchrestien, Paris, 1999. COHEN,  Matilda,   Reason  Giving  in  Court  Practice:  Decision  –  Makers  At  The Crossroads , Colombia Journal of European Law, Yıl:2008, Vol:14, No:2, (p.257-276).  DEMİR, Mehmet, Hâkimin Takdir Hakkı, Yayımlanmamış Yüksek Lisans Tezi, Ankara Üniversitesi Sosyal Bilimler Enstitüsü, 1994. DEMİRCİOĞLU, Yaşar, Medeni Usul Hukukunda insan Hakları ve Adil Yargılanma Güvenceleri, Yetkin Yayınevi, Ankara, 2007. ERCAN, İsmail, Medeni Usul Hukuku, Yetkin kitabevi, Ankara, 2020.   1280Albal Ulaş                                                                                      Hacettepe HFD, 11(2) 2021, 1243-1283   GÖLCÜKLÜ Feyyaz,  Avrupa İnsan Hakları Sözleşmesi nde Adil Yargılanma , AÜSBF Dergisi, Cilt:49, Sayı: 1-2, (s.199-223). GÖZÜBÜYÜK, Şeref, Yönetsel Yargı, 24.Baskı, Turhan Kitabevi, Ankara, 2011. GÖZÜBÜYÜK Şeref/TAN Turgut, İdare Hukuku C.II, Turhan Kitapevi, Ankara, 2012. GÜRSOY, Mustafa,  Yürütmenin Durdurulması Kararında Gerekçesizlik Sorunu , Terazi Hukuk Dergisi, Yıl:2007, Sayı: 14, (s. 61-66). HİRŞ, Ernst, Pratik Hukukta Metot, 8. Baskı, BTHAE Yayınları, Ankara, Yıl:2017, - Bu kitabın ilk baskısı 1944 tarihinde yapılmıştır. İNCEOĞLU, Sibel, İnsan Hakları Avrupa Mahkemesi Kararlarında Adil Yargılanma Hakkı, Beta Yayınları, İstanbul, 2002. İnsan Hakları Eylem Planı, 2021, https://rayp.adalet.gov.tr/resimler/1/dosya/insan-haklariep02-03-202115-14.pdf KARAKOÇ, Yusuf,  Yargı Kararlarının Dili ve Gerekçesi , HFSA 16. Kitap, İstanbul Barosu Yayınları, İstanbul, Yıl: 2007, (s. 275-283). KARAYALÇIN,  Yaşar,  Hukukta  Öğretim-Kaynaklar-Metot–Problem  Çözme, 4.Basım, BTHAE Yayınları, Ankara, 1994, (s. 116-117)- Bu kitabın ilk baskısı 1977 tarihinde yapılmıştır. KUNTER, Nurullah, Ceza Muhakemesi Hukuku, Yaylacılık Matbaası, İstanbul,1989. KUNTER  Nurullah,  YENİSEY  Feridun,  Muhakeme  Hukuku  Dalı  Olarak  Ceza Muhakemesi Hukuku, Arıkan yayınevi, İstanbul, 2016. KURU, Baki, Hukuk Muhakemeleri Usulü, 6. Baskı, C.3, Demir- Demir Yayınevi, İstanbul, 2001. ÖKÇESİZ, Hayrettin,  Devlet ve Gerekçesi , Hukuk Felsefesi ve Sosyolojisi Arkivi (HFSA) 10, İstanbul Barosu Yayını, (s. 11-13). ÖZEKES, Muhammet,  Medeni Usul Hukukumuzda Yok Hüküm ve Etkisiz Hüküm , Yargıtay Dergisi, Yıl:Ekim 2000, Cilt: 26, Sayı: 4, (s.661-699).   1281Albal Ulaş                                                                                      Hacettepe HFD, 11(2) 2021, 1243-1283   ÖZEKES, Muhammet, Medeni Usul Hukukunda Hukukî Dinlenilme Hakkı, Yetkin Yayınları, Ankara, 2003. ÖZEKES, Muhammet,  İhtiyati Haciz Kararlarının Gerekçeli Olması ve Kanun Yoluna Başvuru , Prof. Dr. Yavuz Alagonya İçin Armağan, Yıl: 2007, (s 469-484). ÖZEKES Muhammet,  Hukuk Yargılamasında Süre Tutum Müessesi Yoktur , Prof.Dr. Saim  Üstündağ a  Armağan,  Adalet  Yayınevi,  Ankara,  2009,  http://ozekesseven.com/wpcontent/uploads/2020/01/18-Hukuk-Yarg%C4%B1lamas%C4%B1nda-S%C3%BCre-TutumM%C3%BCessesesi-Yoktur.pdf ÖZTÜRK,  Burak,  Fransız  ve  Türk  Hukukunda  İdarenin  Düzenleme  Yetkisinin Kapsamı, Yetkin Yayınları, Ankara, 2009. ÖZYÖRÜK, Mukbil, Tercüman Gazetesi, 07 Aralık 1979 tarihli köşe yazısı.  PEKCANITEZ, Hakan, Pekcanıtez Uusul Medeni Usul Hukuku, Oniki Levha Kitabevi, İstanbul, 2017. PONTHOREAU,  Marie  Claire,   Réflexions  sur  la  motivation  des  décisions juridictionnelles en droit administratif français , R.D.P.,Yıl:1994, (s.747-765).  POSTACIOĞLU ilhan, Medeni Usul Hukuku Dersleri, Sulhi Garan Matbaası, İstanbul, 1975. SHUMAN, Samuel,  Justification of judicial decisions , California Law Review, Yıl: 1971, Vol: 59, No: 3, A Tribute to Hans Kelsen, (pp. 715- 732). SUNAY, Zuhal Aysun, İptal Davalarında Gerekçeli Karar Hakkı, Seçkin Yayınevi, Ankara, 2016. ŞAHİN,  Cumhur/GÖKTÜRK,  Neslihan,  Ceza  Muhakemesi  Hukuku  II,  Seçkin Yayınevi, 2016. ŞEKER, Hilmi,  Strazburg Yargı Kararlarında Doğru, Haklı, Yasal ve Makul Gerekçe Biçimleri , Ankara Barosu Dergisi, Yıl: 2007, Cilt: 2.   1282Albal Ulaş                                                                                      Hacettepe HFD, 11(2) 2021, 1243-1283   ŞEKER, Hilmi, Esbabı Mucibeden Retoriğe Hukukta Gerekçe, Beta Yayınları, İstanbul, 2010. ŞEN, Ersan / ÖZDEMİR Bilgehan,  Tutuklama Uygulamalarına Bir Bakış: Tutuklamada Gerekçesizlik Sorunu , İstanbul Barosu Dergisi, Cilt:87, Sayı:1, (s. 15- 24). ŞENTUNA, Mustafa Tarık, 5271 Sayılı Ceza Muhakemesi Kanunu nda Tutuklama ve Adli Kontrol, Adalet Yayınları, Genişletilmiş 2. Bası, Ankara 2007. TURAN, Hüseyin,  Adil Yargılanma Hakkının Bir Unsuru Olarak Mahkeme Kararlarında Gerekçe , Yargıtay Dergisi, Cilt: 31, Sayı:3, (s. 107-111). TUTUMLU, Mehmet Akif, Hukuk Yargılamasında Hüküm ve Gerekçeli Karar, Seçkin Yayınevi, Ankara. TÜRKMEN, Ali,  Türk Yargı Kararlarında Gerekçe ve Önemi , Legal Hukuk Dergisi, Cilt:13, Sayı:154, (s. 39-60). UZUN, Ertuğrul,  Yargıtay Kararlarından Örneklerle Yargı Kararlarında Gerekçelendirme Zaafiyeti , Legal Medeni Usul ve İcra İflas Hukuku Dergisi, Yıl:2007, Sayı: 2. YAVAŞ,  Murat,   Medeni  Yargılamanın  Amacı  Bağlamında  İspat  Yükü  Kavramı , Mehmet  Akif  AYDIN a  Armağan,  Marmara  Üniversitesi  Hukuk  Fakültesi  Dergisi, Yıl:2015, (s.741-761). YENİSEY, Feridun,  Tutuklama Kararında Gerekçe Sorunu , Kazancı Hakemli Hukuk Dergisi, Yıl:2009, Sayı: 53, (s. 174- 185). YERDELEN,  Erdal,  Ceza  Muhakemesinde  Hükmün  Gerekçesi,  Adalet  Yayınevi, Ankara, 2015. YILMAZ, Ejder, Hukuk Sözlüğü, Yetkin Yayınları, Ankara, 2006. YÜCE, Turhan Tufan, Ceza Muhakemesi Hukukunda Hukuk Devleti Esasları, Atatürk Üniversitesi Basımevi, Erzurum, 1968. YÜCEL, Mustafa Tören,  Kararlarda Gerekçe ve Muhalefet Şerhi , HFSA (8. Kitap), İstanbul Barosu"
}